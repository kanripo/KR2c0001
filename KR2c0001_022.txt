# -*- mode: mandoku-view; -*-
#+TITLE: 通鑑紀事本末
#+DATE: 2015-09-10 23:21:09.568535
#+PROPERTY: ID KR2c0001
#+PROPERTY: BASEEDITION SBCK    
#+PROPERTY: WITNESS SBCK
#+PROPERTY: JUAN 22
#+PROPERTY: FILE SB02n0057-022通鑑紀事本末-卷第二十二.
<pb:KR2c0001_SBCK_022-1a>¶
通鑑紀事本末卷第二十二¶
　　　肇忠用事¶
齊東昏侯永元元年夏六月戊辰魏追尊皇妣髙¶
氏爲文昭皇后配饗髙祖増脩舊冢號終寧陵追¶
賜后父颺爵勃海公謚曰敬以其嫡孫猛襲爵封¶
后兄肇爲平原公肇弟顯爲澄城公三人同日受¶
封魏主素未識諸舅始賜衣幘引見皆惶懼失措¶
數日之間冨貴赫弈¶
和帝中興元年魏主時年十六不能親決庶務委¶
之左右於是倖臣茹皓趙郡王仲興上谷㓂猛趙¶
郡趙脩南陽趙邕及外戚髙肇等始用事魏政浸¶
<pb:KR2c0001_SBCK_022-1b>¶
衰¶
梁武帝天監元年冬十二月魏陳留公主寡居僕¶
射髙肇秦州刺史張彞皆欲尚之公主許彞而不¶
許肇肇怒譛彞於魏主彞坐沈廢累年¶
二年冬十一月魏主納髙肇兄偃之女爲貴嬪¶
三年魏冠軍將軍茹皓以巧思有寵於帝常在左¶
右傳可門下奏事弄權納賄朝野憚之北海王詳¶
亦附焉皓娶尚書令髙肇從妹皓妻之姊爲詳從¶
父安定王爕之妃詳烝於爕妃由是與皓益相昵¶
狎直閣將軍劉胄本詳所引薦殿中將軍常季賢¶
以善養馬陳掃靜掌櫛皆得幸於帝與皓相表裏¶
<pb:KR2c0001_SBCK_022-2a>¶
賣權勢髙肇本出髙麗時望輕之帝旣黜六輔誅¶
咸陽王禧專委事於肇肇以在朝親族至少乃邀¶
結朋援附之者旬月超擢不附者䧟以大辠尤忌¶
諸王以詳位居其上欲去之獨執朝政乃譛之於¶
帝云詳與皓胄季賢掃靜謀爲逆亂夏四月帝夜¶
召中尉崔亮入禁中使彈奏詳貪淫奢縱及皓等¶
四人怙權貪橫收皓等繋南臺遣虎賁百人圍守¶
詳第又慮詳驚懼逃逸遣左右郭翼開金墉門馳¶
出諭㫖示以中尉彈狀詳曰審如中尉所糾何憂¶
也正恐更有大罪橫至耳人與我物我實受之詰¶
朝有司奏處皓等罪皆賜死帝引髙陽王雍等五¶
<pb:KR2c0001_SBCK_022-2b>¶
王入議詳罪詳單車防衛送華林園母妻隨入給¶
小奴弱婢數圍守甚嚴内外不通五月丁未朔下¶
詔宥詳死免爲庶人頃之徙詳於太府寺圍禁彌¶
急母妻皆還南第五日一來視之詳㬥卒詔有司¶
以禮殯葬先是典事史元顯獻雞雛四翼四足詔¶
以問侍中崔光光上表曰漢元帝初元中丞相府¶
史家雌雞伏子漸化爲雄冠距將鳴永光中有獻¶
雄雞生角劉向以爲雞者小畜主司時起居人小¶
臣執事爲政之象也竟寧元年石顯伏辜此其效¶
也靈帝光和元年南宫寺雌雞欲化爲雄但頭冠¶
未變詔以問議郎蔡邕對曰頭爲元首人君之象¶
<pb:KR2c0001_SBCK_022-3a>¶
也今雞一身已變未至於頭而上知之是將有其¶
事而不遂成之象也&KR0002;應之不精政無所改頭冠¶
或成爲患滋大是後黃巾破壞四方天下遂大亂¶
今之雞狀雖與漢不同而其應頗相&KR0011;誠可畏也¶
臣以向邕言推之翼足衆多亦羣下相扇助之象¶
雛而未大足羽差小亦其&KR0020;尚微易制御也臣聞¶
災異之見皆所以示吉凶明君覩之而懼乃能致¶
福闇主觀之而慢所以致禍或者今亦有自賤而¶
貴&KR0028;預政事如前丗石顯之比者邪願陛下進賢¶
黜佞則妖弭慶集矣後數日皓等伏誅帝愈重光¶
髙肇說帝使&KR0043;衛隊主帥羽林虎賁守諸王第殆¶
<pb:KR2c0001_SBCK_022-3b>¶
同幽禁彭城王&KR0944;切諌不聽¶
五年　魏主委任髙肇踈薄宗室好桑門之法不¶
親政事¶
六年髙貴嬪有寵而妬髙肇勢傾中外后㬥疾而¶
殂人皆歸咎髙氏宫禁事袐莫能詳也¶
七年春三月戊子魏皇子昌卒侍御師王顯失於¶
療治時人皆以爲承髙肇之意也　秋七月甲午¶
魏立髙貴嬪爲皇后尚書今髙肇益貴重用事肇¶
多變更先朝舊制減削封秩抑黜勲人由是怨聲¶
盈路羣臣宗室皆卑下之唯度支尚書元匡與肇¶
抗衡先自造棺置聽事欲輿棺詣闕論肇罪惡自¶
<pb:KR2c0001_SBCK_022-4a>¶
殺以切諌肇聞而惡之㑹匡與太常劉芳議權量¶
事肇主芳議匡遂與肇喧競表肇指鹿爲馬御史¶
中尉王顯奏彈匡誣毁宰相有司處匡死刑詔恕¶
死降爲光禄大夫　初魏主爲京兆王愉納于后¶
之妹爲妃愉不愛愛妾李氏生子寶月于后召李¶
氏入宫捶之愉驕奢貪縱所爲多不灋帝召愉入¶
禁中推案杖愉五十出爲冀州刺史愉自以年長¶
而勢位不及二弟濳懷愧恨又身與妾屢&KR0013;頓辱¶
髙肇數譖愉兄弟愉不勝忿癸亥殺長史羊靈引¶
司馬李遵詐稱得清河王懌密䟽云髙肇弑逆遂¶
爲壇於信都之南即皇帝位大赦改元建平立李¶
<pb:KR2c0001_SBCK_022-4b>¶
氏爲皇后灋曹參軍崔伯驥不從愉殺之在北州¶
鎭皆疑魏朝有變定州刺史安樂王詮具以狀告¶
之州鎭乃安乙&KR1067;魏以尚書李平爲都督北討諸¶
軍行冀州事以討愉平崇之從父弟也　魏髙后¶
之立也彭城武宣王&KR0944;固諌魏主不聽髙肇由是¶
怨之數譖&KR0944;於魏主魏主不之信&KR0944;薦其舅潘僧¶
固爲長樂太守京兆王愉之反脅僧固與之同肇¶
因誣&KR0944;北與愉通南招蠻賊彭城郎中令魏偃前¶
防閤髙祖珍希肇提擢&KR0799;成其事肇令侍中元暉¶
以聞暉不從又令左衛元珍言之帝以問暉暉明¶
&KR0944;不然又以問肇肇引魏偃髙祖珍爲證帝乃信¶
<pb:KR2c0001_SBCK_022-5a>¶
之戊戌召&KR0944;及髙陽王雍廣陽王嘉清河王懌廣¶
平王懷髙肇俱入宴&KR0944;妃李氏方産固辭不赴中¶
使相繼召之不得已與妃訣而登車入東掖門度¶
小橋牛不肯進撃之良乆更有使者責&KR0944;來遲乃¶
去牛人挽而進宴於禁中至夜皆醉各就别所消¶
息俄而元珍引武士齎毒酒而至&KR0944;曰吾無罪願¶
一見至尊死無恨元珍曰至尊何可復見&KR0944;曰至¶
尊聖明不應無事殺我乞與告者一對曲直武士¶
以刀鐶築之&KR0944;大言曰&KR0072;哉皇天忠而見殺武士¶
又築之&KR0944;乃飲毒酒武士就殺之向晨以褥裹尸¶
載歸其第云王因醉而薨李妃號哭大言曰髙肇¶
<pb:KR2c0001_SBCK_022-5b>¶
枉理殺人天道有靈汝安得良死魏主舉哀於東¶
堂贈官葬禮皆優厚加等在朝貴賤莫不喪氣行¶
路士女皆流涕曰髙令公枉殺賢王由是中外惡¶
之益甚京兆王愉不能守信都癸卯燒門&KR0157;李氏¶
及其四子從百餘&KR0016;突走李平入信都斬愉所置¶
冀州牧韋超等遣統軍叔孫頭追執愉置信都以¶
聞羣臣請誅愉魏主弗許命鎻送洛陽申以家人¶
之訓行至野王髙肇密使人殺之諸子至洛魏主¶
皆赦之魏主將屠李氏中書令崔光諌曰李氏方¶
姙刑至刳胎乃桀紂所爲酷而非灋請俟産畢然¶
後行刑從之李平捕愉餘黨千餘人將盡殺之録¶
<pb:KR2c0001_SBCK_022-6a>¶
事參軍髙顥曰此皆脅從前旣許之原免矣宜爲¶
表陳平從之皆得免死顥祐之孫也濟州刺史髙¶
植帥州軍撃愉有功當封植不受曰家荷重恩爲¶
國致效乃其常節何敢求賞植肇之子也加李平¶
散&KR0016;常侍髙肇及中尉王顯素惡平顯彈平在冀¶
州隱截官口肇奏除平名¶
十一年春正月丙辰魏以車&KR0016;大將軍尚書令髙¶
肇爲司徒清河王懌爲司空廣平王懷進號驃&KR0016;¶
大將軍加儀同三司肇雖登三司猶自以去要任¶
怏怏形於言色見者&KR0339;之尚書右丞髙綽國子博¶
士封&KR0100;素以方直自業及肇爲司徒綽送迎往來¶
<pb:KR2c0001_SBCK_022-6b>¶
軌竟不詣肇綽顧不見&KR0100;乃遽歸嘆曰吾平生自¶
謂不失規矩今日舉措不如封生逺矣綽允之孫¶
&KR0100;懿之族孫也清河王懌有才學聞望懲彭城之¶
禍因侍宴謂肇曰天子兄弟詎有幾人而翦之幾¶
盡昔王莽頭秃藉渭陽之資遂簒漢室今君身曲¶
亦恐終成亂階㑹大旱肇擅録囚徒欲以收衆心¶
懌言於魏主曰昔季氏旅於㤗山孔子疾之誠以¶
君臣之分宜防微杜漸不可瀆也減膳録囚乃陛¶
下之事今司徒行之豈人臣之義乎明君失之於¶
上姦臣竊之於下禍亂之基於此在矣帝笑而不¶
應¶
<pb:KR2c0001_SBCK_022-7a>¶
十四年春正月魏丗宗殂太子詡即位先是髙肇¶
擅權尤忌宗室有時望者太子太保任城王澄數¶
爲肇所譖懼不自全乃終日酣飲所爲如狂朝廷¶
機要無所關豫及丗宗殂肇擁兵於外朝野不安¶
領軍將軍于忠與門下議以肅宗幼未能親政宜¶
使太保髙陽王雍入居西柏堂省決庶政以任城¶
王澄爲尚書令揔攝百揆奏皇后請即敕授王顯¶
素有寵於丗宗恃勢使威爲丗所疾恐不爲澄等¶
所容與中常侍孫伏連等密謀寢門下之奏矯皇¶
后令以髙肇録尚書事以顯與勃海公髙猛同爲¶
侍中于忠等聞之託以侍療無效執顯於禁中下¶
<pb:KR2c0001_SBCK_022-7b>¶
詔削爵任顯臨執呼&KR0072;直閣以刀鐶撞其掖下送¶
右衛府一&KR0043;而死庚申下詔如門下所奏百官揔¶
已聽於二王中外恱服二月庚辰尊皇后爲皇太¶
后魏王稱名爲書告哀於髙肇且召之還肇承變¶
憂懼朝夕哭泣至于羸悴歸至瀍澗家人迎之不¶
與相見辛巳至闕下衰服號哭升太極殿盡哀髙¶
陽王雍與于忠密謀伏直寢邢豹等十餘人於舎¶
人省下肇哭畢引入西廡清河諸王皆竊言目之¶
肇入省豹等搤殺之下詔㬥其罪惡稱肇自盡自¶
餘親黨悉無所問削除職爵葬以士禮逮昏於厠¶
門出尸歸其家　魏于忠旣居門下又揔&KR0043;衛遂¶
<pb:KR2c0001_SBCK_022-8a>¶
專朝政權傾一時　魏尚書裴植自謂人門不後¶
王肅以朝廷處之不髙意常怏怏表請解官隱嵩¶
山丗宗不許深怪之及爲尚書志氣驕滿每謂人¶
曰非我須尚書尚書亦須我每入參議論好面譏¶
毁羣官又表征南將軍田益宗言華夷異&KR0011;不應¶
在百丗衣冠之上于忠元昭見之切齒尚書左僕¶
射郭祚冒進不已自以東宫師傅列辭尚書望封¶
侯儀同詔以祚爲都督雍&KR0302;華三州諸軍事征西¶
將軍雍州刺史祚與植皆惡于忠專橫密勸髙陽¶
王雍使出之忠聞之大怒令有司誣奏其罪尚書¶
奏羊祉告植姑子皇甫仲逹云受植旨詐稱&KR0013;詔¶
<pb:KR2c0001_SBCK_022-8b>¶
帥合部曲欲圖于忠臣等窮治辭不伏引然衆證¶
明昞準律當死衆證雖不見植皆言仲逹爲植所¶
使植召仲逹責問而不告列推論情狀不同之理¶
不可分明不得同之常獄在所降減計同仲逹處¶
植死刑植親帥城衆附從王化依律上議乞賜裁¶
處忠矯詔曰凶謀旣爾罪不當恕雖有歸化之誠¶
無容上議亦不須待秋分八月乙亥植與郭祚及¶
都水使者杜陵韋雋皆賜死雋祚之昏家也忠又¶
欲殺髙陽王雍崔光固執不從乃免雍官以王還¶
第朝野&KR0072;憤莫不切齒　庚寅魏以車&KR0016;大將軍¶
于忠爲尚書令特進加儀同三司　自郭祚等死¶
<pb:KR2c0001_SBCK_022-9a>¶
詔令生殺皆出于忠王公畏之重足脅息太后旣¶
親政乃解忠侍中領軍崇訓衛尉止爲儀同三司¶
尚書令後旬餘太后引門下侍官於崇訓宫問曰¶
忠在端右聲望何如咸曰不稱厥任乃出忠爲都¶
督冀定瀛三州諸軍事征北大將軍冀州刺史¶
初魏于忠用事自言丗宗許其優轉太傅雍等皆¶
不敢違加忠車&KR0016;大將軍忠又自謂新故之際有¶
定社稷之功諷百僚令加已賞雍等議封忠常山¶
郡公忠又難於獨受乃諷朝廷同在門下者皆加¶
封邑雍等不得已復封崔光爲博平縣公而尚書¶
元昭等上訴不已太后敕公卿再議太傅懌等上¶
<pb:KR2c0001_SBCK_022-9b>¶
言先帝升遐奉迎乗輿待衛省闥乃臣子常職不¶
容以此爲功臣等前議授忠茅土正以畏其威權¶
茍免㬥戾故也&KR0002;以功過相除悉不應賞請皆追¶
奪崔光亦奉送章綬茅土表十餘上太后從之髙¶
陽王雍上表自劾稱臣初入柏堂見詔旨之行一¶
由門下臣出君行深知不可而不能禁于忠專權¶
生殺自恣而臣不能違忠規欲殺臣賴在事執拒¶
臣欲出忠於外在心未行返爲忠廢忝官尸禄&KR0012;¶
&KR0018;恩私請返私門伏聽司敗太后以忠有保護之¶
功不問其罪¶
十五年春二月魏中尉元匡奏彈于忠幸國大災¶
<pb:KR2c0001_SBCK_022-10a>¶
專擅朝命裴郭受&KR0072;宰輔黜辱又自矯㫖爲儀同¶
三司尚書令領崇訓衛尉原其此意欲以無上自¶
處旣事在恩後宜加顯戮請遣御史一人就州行¶
決自去歳丗宗晏駕以後皇太后未親覽以前諸¶
不由階級或發門下詔書或由中書宣敕擅相拜¶
授者已經恩宥正可免罪竝宜追奪太后令曰忠¶
已蒙特原無宜追罪餘如奏　夏四月魏胡太后¶
追思于忠之功曰豈宜以一謬棄其餘勲復封忠¶
爲靈壽縣公¶
十七年春三月辛未魏靈壽武敬公于忠卒¶
　　　邢巒冦巴西¶
<pb:KR2c0001_SBCK_022-10b>¶
梁武帝天監四年　初譙國夏侯道遷以輔國將¶
軍從裴叔業鎭壽陽爲南譙太守與叔業有隙單¶
&KR0016;犇魏魏以道遷爲驍&KR0016;將軍從王肅鎭壽陽使¶
道遷守合肥肅卒道遷棄戍來犇從梁秦二州刺¶
史莊丘黒鎭南鄭以道遷爲長史領漢中太守黒¶
卒詔以都官尚書王珍國爲刺史未至道遷隂與¶
軍主考城江忱之等謀降魏先是魏仇池鎭將楊¶
靈珍叛魏來犇朝廷以爲征虜將軍假武都王助¶
戍漢中有部曲六百餘人道遷憚之上遣左右呉¶
公之等使南鄭道遷遂殺使者發兵撃靈珍父子¶
斬之并使者首送於魏白馬戍主尹天寶聞之引¶
<pb:KR2c0001_SBCK_022-11a>¶
兵撃道遷敗其將龐樹遂圍南鄭道遷求救於氐¶
王楊紹先楊集起楊集義皆不應集義弟集朗獨¶
引兵救道遷撃天寶殺之魏以道遷爲平南將軍¶
豫州刺史豐縣侯又以尚書邢巒爲鎭西將軍都¶
督征梁漢諸軍事將兵赴之道遷受平南辭豫州¶
且求公爵魏主不許　春二月魏邢巒至漢中撃¶
諸城戍所向摧破&KR0051;壽太守王景胤據石亭巒遣¶
統軍李義珍撃走之魏以巒爲梁秦二州刺史巴¶
西太守龐景民據郡不下郡民嚴&KR0007;思聚衆自稱¶
巴州刺史附於魏攻景民斬之楊集起集義聞魏¶
克漢中而懼閏月帥羣氐叛魏斷漢中糧道巒屢¶
<pb:KR2c0001_SBCK_022-11b>¶
遣軍撃破之　夏四月冠軍將軍孔陵等將兵二¶
萬戍深坑魯方逹戍南安任僧襃等戍石同以拒¶
魏邢巒遣統軍王足將兵撃之所至皆捷遂入劒¶
閣陵等退保梓潼足又進撃破之梁州十四郡地¶
東西七百里南北千里皆入于魏&KR0004;益州刺史當¶
陽侯鄧元起以母老乞歸詔徵爲右衛將軍以西¶
昌侯淵藻代之淵藻懿之子也夏侯道遷之叛也¶
尹天寶馳使報元起及魏寇&KR0051;壽王景胤等並遣¶
告急衆勸元起急救之元起曰朝廷萬里軍不猝¶
至&KR0002;冦賊侵淫方須撲討董督之任非我而誰何¶
事怱怱救之詔假元起都督征討諸軍事救漢中¶
<pb:KR2c0001_SBCK_022-12a>¶
而&KR0051;壽已䧟蕭淵藻將至元起營還裝糧儲器械¶
取之無遺淵藻入城恨之又求其良馬元起曰年¶
少郎子何用馬爲淵藻恚因醉殺之元起麾下圍¶
城哭且問故淵藻曰天子有詔衆乃散遂誣以反¶
上疑焉元起故吏廣漢羅研詣闕訟之上曰果如¶
我所量也使讓淵藻曰元起爲汝報讎汝爲讎報¶
讎忠孝之道如何乃貶淵藻號爲冠軍將軍贈元¶
起征西將軍謚曰忠侯　李延壽論曰元起勤乃¶
胥附功惟闢土勞之不圖禍機先䧟冠軍之貶於¶
罰已輕梁之政刑於斯爲失私戚之端自斯而啓¶
年之不永不亦宜乎　益州民焦僧護聚衆數萬¶
<pb:KR2c0001_SBCK_022-12b>¶
作亂蕭淵藻年未弱冠集僚佐議自撃之或陳不¶
可淵藻大怒斬于階側乃乗平肩輿廵行賊壘賊¶
弓亂射矢下如雨從者舉楯禦矢淵藻命去之由¶
是人心大安撃僧護等皆平之　秋八月庚戌秦¶
梁二州刺史魯方逹與魏王足統軍紀洪雅盧祖¶
遷戰敗方逹等十五將皆死壬子王景胤等又與¶
祖遷戰敗景胤等二十四將皆死　冬十一月魏¶
王足圍涪城蜀人震恐益州城戍降魏者什二三¶
民自上名籍者五萬餘户邢巒表於魏主請乗勝¶
取蜀以爲建康成都相去萬里陸行旣絶惟資水¶
路水軍西上非周年不逹益州外無軍援一可圖¶
<pb:KR2c0001_SBCK_022-13a>¶
也頃經劉季連反鄧元起攻圍資儲空竭吏民無¶
復固守之志二可圖也蕭淵藻裠屐少年未洽治¶
務&KR0043;昔名將多見囚戮今之所任皆左右少年三¶
可圖也蜀之所恃唯在劒閣今旣克南安已奪其¶
險據彼境内三分已一自南安向涪方&KR0100;無礙前¶
軍累敗後衆喪魄四可圖也淵藻是蕭衍骨肉至¶
親必無死理&KR0002;克涪城淵藻安肯城中坐而受困¶
必將望風逃去&KR0002;其出&KR0242;庸蜀士卒駑怯弓矢寡¶
弱五可圖也臣内省文吏不習軍旅賴將士竭力¶
頻有薄捷旣克重阻民心懷服瞻望涪益旦夕可¶
屠正以兵少糧匱未宜前出今&KR0002;不取後圖便難¶
<pb:KR2c0001_SBCK_022-13b>¶
況益州殷實户口十萬比壽春義陽其利三倍朝¶
廷&KR0002;欲進取時不可失&KR0002;欲保境寧民則臣居此¶
無事乞歸侍養魏主詔以平蜀之舉當更聽後敕¶
冦難未夷何得以養親爲辭巒又表稱昔鄧艾鍾¶
㑹帥十八萬衆傾中國資儲僅能平蜀所以然者¶
&KR0242;實力也況臣才非古人何宜以二萬之衆而希¶
平蜀所以敢者正以據得要險士民慕義此往則¶
易彼來則難任力而行理有可克今王足已逼涪¶
城脫得涪則益州乃成擒之物但得之有早晚耳¶
且梓潼已附民户數萬朝廷豈可不守又劒閣天¶
險得而棄之良可惜矣臣誠知戰伐危事未易可¶
<pb:KR2c0001_SBCK_022-14a>¶
為自軍度劒閣以來&KR0066;髪中白日夜戰懼何可爲¶
爲所以勉彊者旣得此地而自退不守恐負陛下¶
之爵禄故也且臣之意筭正欲先取涪城以漸而¶
進&KR0002;得涪城則中分益州之地斷水陸之衝彼外¶
無援軍&KR0012;城自守何能復持乆哉臣今欲使軍軍¶
相次聲勢連接先爲萬全之計然後圖功得之則¶
大利不得則自全又巴西南鄭相距千四百里去¶
州迢遰&KR0106;多擾動昔在南之日以其統綰勢難曾¶
立巴州鎭靜夷獠梁州藉利因而表罷彼土民望¶
嚴蒲何楊非唯一族雖率居山谷而豪右甚多文¶
學風流亦爲不少但以去州旣逺不獲仕進至於¶
<pb:KR2c0001_SBCK_022-14b>¶
州綱無由厠迹是以鬱怏多生異圖比道遷建義¶
之始嚴&KR0007;思自號巴州刺史克城以來仍使行事¶
巴西廣袤千里户餘四萬&KR0002;於彼立州鎭攝華獠¶
則大帖民情從墊江已還不勞征伐自爲國有魏¶
主不從先是魏主以王足行益州刺史上遣天門¶
太守張齊將兵救益州未至魏主更以梁州軍司¶
泰山羊祉爲益州刺史王足聞之不恱輙引兵還¶
遂不能定蜀乆之足自魏來犇邢巒在梁州接豪¶
右以禮撫小民以惠州人恱之巒之克巴西也使¶
軍主李仲遷守之仲遷溺於酒色費散兵儲公事¶
諮承無能見者巒忿之切齒仲遷懼謀叛城人斬¶
<pb:KR2c0001_SBCK_022-15a>¶
其首以城來降¶
五年春正月楊集義圍魏關城邢巒使建武將軍¶
傅豎眼討之集義逆戰撃破之乗勝逐北壬申克¶
武興執楊紹先送洛陽楊集起楊集義亡走遂滅¶
其國以爲武興鎭又改爲東益州　楊集起兄弟¶
相率降魏¶
　　　梁魏爭淮堰¶
梁武帝天監十二年夏五月壽陽乆雨大水入城¶
廬舎皆没魏楊州刺史李崇勒兵泊於城上水增¶
未已乃乗船附於女牆城不没者二板將佐勸崇¶
棄壽陽保北山崇曰吾忝守藩岳德薄致災淮南¶
<pb:KR2c0001_SBCK_022-15b>¶
萬里繋于吾身一旦動足百姓瓦解揚州之地恐¶
非國物吾豈愛一身取愧王尊但憐此士民無辜¶
同死可結筏隨髙人規自脫吾必與此城俱没幸¶
諸君勿言楊州治中裴絢帥城南民數千家汎舟¶
南走避水髙原謂崇還北因自稱豫州刺史與别¶
駕鄭祖起等送任子來請降馬仙琕遣兵赴之崇¶
聞絢叛未測虚實遣國侍郎韓方興單舸召之絢¶
聞崇在悵然驚恨報曰比因大水顚狽爲衆所推¶
今大計已爾勢不可追恐民非公民吏非公吏願¶
公早行無犯將士崇遣從弟寧朔將軍神等將水¶
軍討之絢戰敗神追拔其營絢走爲村民所執還¶
<pb:KR2c0001_SBCK_022-16a>¶
至尉升湖曰吾何面見李公乎乃投水死絢叔業¶
之兄孫也鄭祖起等皆伏誅崇上表以水災求解¶
州任魏主不許崇沈深寛厚有方略得士衆心在¶
壽春十年常養壯士數千人寇來無不摧破鄰敵¶
謂之卧虎上屢設反間以疑之又授崇車&KR0016;大將¶
軍開府儀同三司萬户郡公諸子皆爲縣侯而魏¶
主素知其忠篤委信不疑¶
十三年冬十月魏降人王足陳計求堰淮水以灌¶
壽陽上以爲然使水工陳承伯材官將軍祖暅視¶
地形咸謂淮内沙土漂輕不堅實功不可就上弗¶
聽發徐楊民率二十户取五丁以築之假太子右¶
<pb:KR2c0001_SBCK_022-16b>¶
衛率康絢都督淮上諸軍事并護堰作於鍾離役¶
人及戰士合二十萬南起浮山北抵巉石依岸築¶
土合脊於中流¶
十四年春三月魏左僕射郭祚表稱蕭衍狂悖謀¶
斷川瀆役苦民勞危亡已兆宜命將出師長驅撲¶
討魏詔平南將軍楊大眼督諸軍鎭荆山　夏四¶
月浮山堰成而復潰或言蛟龍能乗風雨破堰其¶
性惡鐵乃運東西冶鐵器數千萬斤沈之亦不能¶
合乃伐樹爲井幹塡以巨石加土其上縁淮百里¶
内木石無巨細皆盡&KR0018;檐者肩上皆穿夏日疾疫¶
死者相枕蠅蟲晝夜聲合　秋九月左遊撃將軍¶
<pb:KR2c0001_SBCK_022-17a>¶
趙祖恱襲魏西硤石據之以逼壽陽更築外城徙¶
縁淮之民以實城内將軍田道龍等散攻諸戍魏¶
楊州刺史李崇分遣諸將拒之癸亥魏遣假鎭南¶
將軍崔亮攻西硤石又遣鎭東將軍蕭寶寅決淮¶
堰　冬十二月己酉魏崔亮至硤石趙祖恱逆戰¶
而敗閉城自守亮進圍之　是冬寒甚淮泗盡凍¶
浮山堰士卒死者什七八¶
十五年春正月魏崔亮攻硤石未下與李崇約水¶
陸並進崇屢違期不至胡太后以諸將不壹乃以¶
吏部尚書李平爲使持節鎭軍大將軍兼尚書右¶
僕射將歩&KR0016;二千赴壽陽别爲行臺節度諸軍如¶
<pb:KR2c0001_SBCK_022-17b>¶
有乖異以軍灋從事蕭寶寅遣輕車將軍劉智文¶
等渡淮攻破三壘二月乙巳又敗將軍垣孟孫等¶
於淮北李平至硤石督李崇崔亮等刻日水陸進¶
攻無敢乖互戰屢有功上使左衛將軍昌義之將¶
兵救浮山未至康絢已擊魏兵却之上使義之與¶
直閤王神念泝淮救硤石崔亮遣將軍博陵崔延¶
伯守下蔡延伯與别將伊甕生夾淮爲營延伯取¶
車輪去輞削銳其輻兩兩接對揉竹爲絙貫連相¶
屬並十餘道橫水爲橋兩頭施大鹿盧出没隨意¶
不可燒斫旣斷趙祖恱走路又令戰艦不通義之¶
神念屯梁城不得進李平部分水陸攻硤石克其¶
<pb:KR2c0001_SBCK_022-18a>¶
外城乙丑祖恱出降斬之盡俘其衆胡太后賜崔¶
亮書使乗勝深入平部分諸將水陸竝進攻浮山¶
堰亮違平節度以疾請還隨表輒發平奏處亮死¶
刑太后令曰亮去留自擅違我經略雖有小捷豈¶
免大咎但吾攝御萬機庶幾惡殺可特聽以功&KR0024;¶
過魏師遂還　三月魏論西硤石之功辛未以李¶
崇爲驃&KR0016;將軍加儀同三司李平爲尚書右僕射¶
崔亮進號鎭北將軍亮與平爭功於禁中太后以¶
亮爲殿中尚書　魏蕭寶寅在淮堰上爲手書誘¶
之使襲彭城許送其國廟及室家諸從還北寶寅¶
表上其書於魏朝　夏四月淮堰成長九里下廣¶
<pb:KR2c0001_SBCK_022-18b>¶
一百四十丈上廣四十五丈髙二十丈樹以&KR0142;柳¶
軍壘列居其上或謂康絢曰四瀆天所以節宣其¶
氣不可乆塞&KR0002;鑿湬東注則游波寛緩堰得不壞¶
絢乃開湬東注又縱反間於魏曰梁人所懼開湬¶
不畏野戰蕭寶寅信之鑿山深五丈開湬北注水¶
日夜分流猶不減魏軍竟罷歸水之所及夾淮方¶
數百里李崇作浮橋於硤石戍間又築魏昌城於¶
八公山東南以僃壽陽城壞居民散就岡壟其水¶
清澈俯視廬舎&KR0193;墓了然在下&KR0004;堰起於徐州境¶
内刺史張豹子宣言謂已必掌其事旣而康絢以¶
他官來監作豹子甚慙俄而敕豹子受絢節度豹¶
<pb:KR2c0001_SBCK_022-19a>¶
子遂譖絢與魏交通上雖不納猶以事畢徴絢還¶
　秋八月康絢旣還張豹子不復修淮堰九月丁¶
丑淮水暴漲堰壞其聲如雷聞三百里縁淮城戍¶
村落十餘萬口皆漂入海初魏人患淮堰以任城¶
王澄爲上將軍大都督南討諸軍事勒衆十萬將¶
出徐州來攻堰尚書右僕射李平以爲不假兵力¶
終當自壞及聞破太后大喜賞平甚厚澄遂不行¶
　　　元义幽后¶
梁武帝天監九年春三月丙戍魏皇子詡生大赦¶
詡母胡充華臨涇人父國珍襲武始伯充華初選¶
入掖庭同列以故事祝之曰願生諸王公主勿生¶
<pb:KR2c0001_SBCK_022-19b>¶
太子充華曰妾之志異於諸人柰何畏一身之死¶
而使國家無嗣乎及有娠同列勸去之充華不可¶
私自誓曰&KR0002;幸而生男次第當長男生身死所不¶
憾也旣而生詡先是魏主頻喪皇子年漸長深加¶
愼護擇良家宜子者以爲乳保養於别宫皇后充¶
華皆不得近¶
十一年冬十月乙亥魏立皇子詡爲太子始不殺¶
其母¶
十二年秋八月魏主幸東宫以中書監崔光爲太¶
子少傅¶
十四年春正月甲寅魏主有疾丁巳殂于式乾殿¶
<pb:KR2c0001_SBCK_022-20a>¶
侍中中書監太子少傅崔光侍中領軍將軍于忠¶
詹事王顯忠庶子代人侯剛迎太子詡於東宫即¶
皇帝位髙后欲殺胡貴嬪中給事譙郡劉騰以告¶
侯剛剛以告于忠忠問計於崔光光使置貴嬪於¶
别所嚴加守衛由是貴嬪深德四人　二月庚辰¶
尊皇后爲皇太后己亥尊胡貴嬪爲皇太妃三月¶
甲辰朔以髙太后爲尼徙居金墉城瑶光寺非大¶
節慶不得入宫　秋八月丙子魏尊胡太妃爲皇¶
太后居崇訓宫于忠領崇訓衛尉劉騰爲崇訓太¶
僕加侍中侯剛爲侍中撫軍將軍又以太后父國¶
珍爲光禄大夫　魏江陽王繼之子义娶胡太后¶
<pb:KR2c0001_SBCK_022-20b>¶
妹以义爲通直散&KR0016;侍郎义妻爲新平郡君仍拜¶
女侍中羣臣奏請皇太后臨朝稱制九月乙未靈¶
太后始臨朝聽政太后聦悟頗好讀書屬文射能¶
中針孔政事皆出手筆自決加胡國珍侍中封安¶
定公¶
十五年秋九月魏胡太后數幸宗戚勲貴之家侍¶
中崔光表諌曰禮諸侯非問疾弔喪而入諸臣之¶
家謂之君臣爲謔不言王后夫人明無適臣家之¶
義夫人父母在有歸寧没則使卿寧漢上官皇后¶
將廢昌邑霍光外祖也親爲宰輔后猶御武帳以¶
接羣臣示男女之别也今帝族方衍勲貴増遷祗¶
<pb:KR2c0001_SBCK_022-21a>¶
請遂多將成彞式願陛下簡息遊幸則率土屬賴¶
含生仰恱矣¶
十七年秋七月魏宦者劉騰手不解書而多姦謀¶
善揣人意胡太后以其保護之功累遷至侍中右¶
光禄大夫遂干預政事納賂爲人求官無不效者¶
河間王琛簡之子也爲定州刺史以貪縱著名及¶
罷州還太后詔曰琛在定州唯不將中山宫來自¶
餘無所不致何可更復叙用遂廢于家琛乃求爲¶
騰養息賂騰金寶巨萬計騰爲之言於太后得兼¶
都官尚書出爲秦州刺史㑹騰疾篤太后欲及其¶
生而貴之九月癸未朔以騰爲衛將軍加儀同三¶
<pb:KR2c0001_SBCK_022-21b>¶
司¶
普通元年魏太傅侍中清河文獻王懌美風儀胡¶
太后逼而幸之然素有才能輔政多所匡益好文¶
學禮敬士人時望甚重侍中領軍將軍元义在門¶
下兼揔禁兵恃寵驕恣志欲無極懌每裁之以灋¶
义由是怨之衛將軍儀同三司劉騰權傾内外吏¶
部希騰意奏用騰弟爲郡人資乖越懌抑而不奏¶
騰亦怨之龍驤府長史宋維弁之子也懌薦爲通¶
直郎浮薄無行义許維以富貴使告司染都尉韓¶
文殊父子謀作亂立懌懌坐禁止案驗無反狀得¶
釋維當反坐义言於太后曰今誅維後有眞反者¶
<pb:KR2c0001_SBCK_022-22a>¶
人莫敢告乃黜維爲昌平郡守义恐懌終爲已害¶
乃與劉騰密謀使主食中黃門胡定自列云懌貨¶
定使毒魏主&KR0002;已得爲帝許定以富貴帝時年十¶
一信之秋七月丙子太后在嘉福殿未御前殿义¶
奉帝御顯陽殿騰閉永巷門太后不得出懌入遇¶
义於含章殿後义厲聲不聽懌入懌曰汝欲反邪¶
义曰义不反正欲縛反者耳命宗士及直齋執懌¶
衣袂將入含章東省使人防守之騰稱詔集公卿¶
議論懌大逆衆咸畏义無敢異者唯僕射新泰文¶
貞公游肇抗言以爲不可終不下署义騰持公卿¶
議入奏俄而得可夜中殺懌於是詐爲太后詔自¶
<pb:KR2c0001_SBCK_022-22b>¶
稱有疾還政於帝幽太后於北宫宣光殿宫門晝¶
夜長閉内外斷絶騰自執管籥帝亦不得省見裁¶
聽傳食而已太后服膳俱廢不免飢寒乃歎曰養¶
虎得噬我之謂矣义使中常侍酒泉賈粲侍帝書¶
密令防察動止义遂與太師髙陽王雍等同輔政¶
帝謂义爲姨父义與騰表裏擅權义爲外禦騰爲¶
内防常直禁省共裁刑賞政無巨細决於二人威¶
振内外百僚重跡朝野聞懌死無不喪氣胡夷爲¶
之剺面者數百人游肇憤悒而卒　魏相州刺史¶
中山文莊王熈英之子也與弟給事黃門侍郎略¶
司徒祭酒纂皆爲清河王懌所厚聞懌死起兵於¶
<pb:KR2c0001_SBCK_022-23a>¶
鄴上表欲誅元义劉騰纂亡犇鄴後十日長史柳¶
元章等帥城人鼓譟而入殺其左右執熈纂并諸¶
子置於髙樓八月甲寅元义遣尚書左丞盧同就¶
斬熈於鄴街并其子弟熈好文學有風義名士多¶
與之遊將死與故知書曰吾與弟並蒙皇太后知¶
遇兄據大州弟則入侍慇懃言色恩同慈母今皇¶
太后見廢北宫太&KR0019;清河王橫受屠酷主上幼年¶
獨在前殿君親如此無以自安故帥兵民欲建大¶
義於天下但智力淺短旋見囚執上慙朝廷下愧¶
相知本以名義干心不得不爾流腸碎首復何言¶
哉凡百君子各敬爾儀爲國爲身善朂名節聞者¶
<pb:KR2c0001_SBCK_022-23b>¶
憐之熈首至洛陽親故莫敢視前驍&KR0016;將軍刀整¶
獨収其尸而藏之¶
二年魏元义劉騰之幽胡大后也右衛將軍奚康¶
生預其謀义以康生爲撫軍大將軍河南尹仍使¶
之領左右康生子難當娶侍中左衛將軍侯剛女¶
剛子义之妹夫也义以康生通姻深相委託三人¶
率多俱&KR0043;禁中時或迭出以難當爲千牛備身康¶
生性麤武言氣髙下义稍憚之見于顔色康生亦¶
微懼不安甲午魏主朝太后于西林園文武侍坐¶
酒酣迭舞康生乃爲力士舞及折旋之際每顧視¶
太后舉手蹈足瞋目頷首爲執殺之勢太后解其¶
<pb:KR2c0001_SBCK_022-24a>¶
意而不敢言日暮太后欲&KR0157;帝&KR0043;宣光殿侯剛曰¶
至尊已朝訖嬪御在南何必留&KR0043;康生曰至尊陛¶
下之兒隨陛下將東西更復訪誰羣臣莫敢應太¶
后自起援帝臂下堂而去康生大呼唱萬歳帝前¶
入閤左右競相排閤不得閉康生奪難當千牛刀¶
斫直後元思輔乃得定帝旣升宣光殿左右侍臣¶
俱立西階下康生乗酒勢將出處分爲义所執鎻¶
於門下光禄勲賈粲紿太后曰侍官懷恐不安陛¶
下宜親安慰太后信之適下殿粲即扶帝出東序¶
前御顯陽殿還閉太后於宣光殿至晚义不出令¶
侍中黃門僕射尚書等十餘人就康生所訊其事¶
<pb:KR2c0001_SBCK_022-24b>¶
處康生斬刑難當絞刑义與剛並在内矯詔決之¶
康生如奏難當恕死從流難當哭辭父康生慷&KR0099;¶
不悲曰我不反死汝何哭也時已昏闇有司驅康¶
生赴市斬之尚食典御奚混與康生同執刀入内¶
亦坐絞難當以侯剛壻得留百餘日竟流安州乆¶
之义使行臺盧同就殺之以劉騰爲司空八坐九¶
卿常旦造騰宅參其顔色然後赴省府亦有歷日¶
不能見者公私屬請唯視貨多少舟車之利山澤¶
之饒所在搉酤刻剥六鎭交通互市歳入利息以¶
巨萬萬計逼奪鄰舎以廣其居逺近苦之¶
四年春三月魏司空劉騰卒宦官爲騰義息重服¶
<pb:KR2c0001_SBCK_022-25a>¶
者四十餘人衰絰送葬者以百數朝貴送葬者塞¶
路滿野¶
六年&KR0004;魏劉騰旣卒胡太后及魏主左右防衛微¶
緩元义亦自寛時出遊於外留連不返其所親諌¶
义不納太后察知之至秋太后對帝謂羣臣曰今¶
隔絶我母子不聽往來復何用我爲我當出家脩¶
道於嵩山閑居寺耳因欲自下髮帝及羣臣叩頭¶
泣涕殷勤苦請太后聲色愈厲帝乃&KR0043;於嘉福殿¶
積數日遂與太后密謀黜义然帝深匿形迹太后¶
有忿恚欲得往來顯陽之言皆以告义又對义流¶
涕叙太后欲出家憂怖之心日有數四义殊不以¶
<pb:KR2c0001_SBCK_022-25b>¶
爲疑乃勸帝從太后所欲於是太后數御顯陽殿¶
二宫無復禁礙义舉元灋僧爲徐州灋僧反太后¶
數以爲言义深愧悔丞相髙陽王雍雖位居义上¶
而深畏憚之㑹太后與帝遊洛水雍邀二宫幸其¶
第日晏帝與太后至雍内室從者皆不得入遂相¶
與定圖义之計於是太后謂义曰元郎&KR0002;忠於朝¶
廷無反心何故不去領軍以餘官輔政义甚懼免¶
冠求解領軍乃以义爲驃&KR0016;大將軍開府儀同三¶
司尚書令侍中領左右　魏元义雖解兵權猶揔¶
任内外殊不自意有廢黜之理胡太后意猶豫未¶
決侍中穆紹勸太后速去之紹亮之子也潘嬪有¶
<pb:KR2c0001_SBCK_022-26a>¶
寵於魏主宦官張景嵩說之云义欲害嬪嬪泣訴¶
於帝曰义非獨欲殺妾又將不利於陛下帝信之¶
因义出&KR0043;解义侍中明旦义將入宫門者不納夏¶
四月辛卯太后復臨朝攝政下詔追削劉騰官爵¶
除义名爲民清河國郎中令韓子熈上書爲清河¶
王懌訟&KR0072;乞誅元义等曰昔趙髙柄秦令關東鼎¶
沸今元义專魏使四方雲擾開逆之端起於宋維¶
成禍之末良由劉騰宜梟首洿宫斬骸沈族以明¶
其罪太后命發劉騰之墓露散其骨籍没家貲盡¶
殺其養子以子熈爲中書舎人子熈麒麟之孫也¶
义之解領軍也太后以义黨與尚彊未可猝制乃¶
<pb:KR2c0001_SBCK_022-26b>¶
以侯剛代义爲領軍以安其意尋出剛爲冀州刺¶
史加儀同三司未至州黜爲征虜將軍卒於家太¶
后欲殺賈粲以义黨多恐驚動内外乃出粲為濟¶
州刺史尋追殺之籍没其家唯义以妹夫未忍行¶
誅先是給事黃門侍郎元順以剛直忤义意出爲¶
齊州刺史太后徵還爲侍中侍坐於太后义妻在¶
太后側順指之曰陛下柰何以一妹之故不正元¶
义之罪使天下不得伸其&KR0072;憤太后嘿然順澄之¶
子也它日太后從容謂侍臣曰劉騰元义昔邀朕¶
求鐵劵冀得不死朕頼不與韓子熈曰事關生殺¶
豈繋鐵劵且陛下昔雖不與何解今日不殺太后¶
<pb:KR2c0001_SBCK_022-27a>¶
憮然未幾有告义及弟爪謀誘六鎭降户反於定¶
州又招魯陽諸蠻侵擾伊闕欲爲内應得其手書¶
太后猶未忍殺之羣臣固執不已魏主亦以爲言¶
太后乃從之賜义及弟爪死於家猶贈义驃&KR0016;大¶
將軍儀同三司尚書令江陽王繼廢於家病卒前¶
幽州刺史盧同坐义黨除名太后頗事粧飾數出¶
遊幸元順面諌曰禮婦人夫没自稱未亡人首去¶
珠玉衣不文采陛下母臨天下年垂不惑脩飾過¶
甚何以儀刑後丗太后慙而還宫召順責之曰千¶
里相徵豈欲衆中見辱邪順曰陛下不畏天下之¶
笑而恥臣之一言乎順與穆紹同直順因醉入其¶
<pb:KR2c0001_SBCK_022-27b>¶
寢所紹擁被而起正色讓順曰身二十年侍中與¶
卿先君亟連職事縱卿方進用何宜相排突也遂¶
謝事還家詔諭乆之乃起¶
　　　六鎭之叛¶
梁武帝普通四年夏四月甲申魏遣尚書令李崇¶
撃柔然阿那瓌崇長史鉅鹿魏蘭說崇曰昔縁邊¶
初置諸鎭地廣人稀或徴發中原彊宗子弟或國¶
之胏腑&KR0009;以爪牙中年以來有司號爲府户役同¶
厮養官㛰班齒致失清流而夲來族&KR0011;各居榮顯¶
顧瞻彼此理當憤怨宜改鎭立州分置郡縣凡是¶
府户悉免爲民入仕次叙一準其舊文武兼用威¶
<pb:KR2c0001_SBCK_022-28a>¶
恩並施此計&KR0002;行國家庶無北顧之慮矣崇爲之¶
奏聞事寢不報　初元义旣幽胡太后常入直於¶
魏主所居殿側曲盡佞媚帝由是寵信之义出入¶
禁中&KR0106;令勇士持兵以自先後時出休於千秋門¶
外施木欄楯使腹心防守以僃竊發士民求見者¶
遥對之而已其始執政之時矯情自飾以謙勤接¶
物時事得失頗以關懷旣得志遂自驕愎&KR0285;酒好¶
色貪吝寶賄與奪任情紀綱壞亂父京兆王繼尤¶
貪縱與其妻子各受賂遺請屬有司莫敢違者乃¶
至郡縣小吏亦不得公選牧守令長率皆貪汙之¶
人由是百姓困窮人人思亂武衛將軍于景忠之¶
<pb:KR2c0001_SBCK_022-28b>¶
弟也謀廢义义黜爲懷荒鎭將及柔然入冦鎭民¶
請糧景不肯給鎭民不勝忿遂反執景殺之未幾¶
沃野鎭民破六韓拔陵聚衆反殺鎭將改元眞王¶
諸鎭華夷之民往往響應拔陵引兵南侵遣别帥¶
衛可&KR0012;圍武川鎭又攻懷朔鎭尖山賀拔度拔及¶
其三子允勝岳皆有材勇懷朔鎭將楊鈞擢度拔¶
爲統軍三子爲軍主以拒之¶
五年春三月魏以臨淮王彧都督北討諸軍事討¶
破六韓拔陵夏四月髙平鎭民赫連恩等反推敕¶
勒酋長胡琛爲髙平王攻髙平鎭以應拔陵魏將¶
盧祖遷撃破之琛北走衛可&KR0012;攻懷朔鎭經年外¶
<pb:KR2c0001_SBCK_022-29a>¶
援不至楊鈞使賀拔勝詣臨淮王彧告急勝募敢¶
死少年十餘&KR0016;夜伺隙潰圍出賊&KR0016;追及之勝曰¶
我賀拔破胡也賊不敢逼勝見彧於雲中說之曰¶
懷朔被圍旦夕淪䧟大王今頓兵不進懷朔&KR0002;䧟¶
則武川亦危賊之銳氣百倍雖有良平不能爲大¶
王計矣彧許爲出師勝還復突圍而入鈞復遣勝¶
出覘武川武川已䧟勝馳還懷朔亦潰勝父子俱¶
爲可&KR0012;所虜五月臨淮王彧與破六韓拔陵戰於¶
五原兵敗彧坐削除官爵安北將軍隴西李叔仁¶
又敗於白道賊&KR0020;日盛魏主引丞相令僕尚書侍¶
中黃門於顯陽殿問之曰今冦連&KR0106;朔逼近金陵¶
<pb:KR2c0001_SBCK_022-29b>¶
計將安出吏部尚書元脩義請遣重臣督軍鎭&KR0106;¶
朔以捍冦帝曰去歳阿那瓌叛亂遣李崇北征崇¶
上表求改鎭爲州朕以舊章難革不從其請尋崇¶
此表開鎭户非冀之心致有今日之患但旣往難¶
追聊復略論耳然崇貴戚重望器識英敏意欲還¶
遣崇行何如僕射蕭寶寅等皆曰如此實合羣望¶
崇曰臣以六鎭遐僻密邇冦戎欲以慰恱彼心豈¶
敢導之爲亂臣罪當就死陛下赦之今更遣臣北¶
行正是報恩改過之秋但臣年七十加之疲病不¶
堪軍旅願更擇賢材帝不許脩義天賜之子也¶
臣光曰李崇之表乃所以銷禍於未萌制勝於無¶
<pb:KR2c0001_SBCK_022-30a>¶
形魏肅宗旣不能用及亂生之日曽無愧謝之言¶
乃更以爲崇罪彼不明之君烏可與謀哉詩云聽¶
言則對誦言如醉匪用其良覆俾我悖其是之謂¶
矣　夏四月壬申加崇使持節開府儀同三司北¶
討大都督命撫軍將軍崔暹鎭軍將軍廣安王深¶
皆受崇節度深嘉之子也　六月魏自破六韓拔¶
陵之反二夏豳涼寇盜蜂起秦州刺史李彦政刑¶
殘虐在下皆怨是月城内薛珍等聚黨突入州門¶
擒彦殺之推其黨莫折大提爲帥大提自稱秦王¶
魏遣雍州刺史元志討之&KR0004;南奉州豪右楊松柏¶
兄弟數爲冦盜刺史博陵崔遊誘之使降引爲主¶
<pb:KR2c0001_SBCK_022-30b>¶
簿接以辭色使說下羣氐旣而因宴㑹盡收斬之¶
由是所部莫不猜懼遊聞李彦死自知不安欲逃¶
去未果城民張長命韓祖香孫掩等攻遊殺之以¶
城應大提大提遣其黨卜胡襲髙平克之殺鎭將¶
赫連略行臺髙元榮大提尋卒子念生自稱天子¶
置百官改元天建　秋七月甲寅魏遣吏部尚書¶
元脩義兼尚書僕射爲西道行臺帥諸將討莫折¶
念生　崔暹違李崇節度與破六韓拔陵戰于白¶
道大敗單&KR0016;走還拔陵并力攻崇崇力戰不能禦¶
引還雲中與之相持廣陽王深上言先朝都平城¶
以北邊爲重盛簡親賢擁麾作鎭配以髙門子弟¶
<pb:KR2c0001_SBCK_022-31a>¶
以死防遏非唯不廢仕宦乃更獨得復除當時人¶
物忻慕爲之太和中僕射李沖用事涼州土人悉¶
免厮役帝郷舊門仍防邊戍自非得罪當丗莫肯¶
與之爲伍本鎭驅使但爲虞候白直一生推遷不¶
過軍主然其同族留京師者得上品通官在鎭者¶
即爲清途所隔或多逃逸乃峻邊兵之格鎭人不¶
聽浮遊在外於是少年不得從師長者不得遊宦¶
獨爲匪人言之流涕自定鼎伊洛邊任益輕唯底¶
滯凡才乃出爲鎭將轉相模習專事聚歛或諸方¶
姦吏犯罪配邊爲之指蹤政以賄立邊人無不切¶
齒及阿那瓌背恩縱掠發犇命追之十五萬衆度¶
<pb:KR2c0001_SBCK_022-31b>¶
沙漠不日而還邊人見此援師遂自意輕中國尚¶
書令臣崇求改鎭爲州抑亦先覺朝廷未許而髙¶
關戌主御下失和拔陵殺之遂相帥爲亂攻城掠¶
地所過夷滅王師屢北賊黨日盛此叚之舉指望¶
銷平而崔暹&KR0215;輪不返臣崇與臣逡廵復路相與¶
還次雲中將士之情莫不解體今日所慮非止西¶
北將恐諸鎭尋亦如此天下之事何易可量書奏¶
不省詔徵崔暹繋廷尉暹以女妓田園賂元义卒¶
得不坐　丁&KR1067;莫折念生遣其都督楊伯年等攻¶
仇鳩河沌二戍東益州刺史魏子建遣將軍伊祥¶
等撃破之斬首千餘級東益州本氐王楊紹先之¶
<pb:KR2c0001_SBCK_022-32a>¶
國將佐皆以城民勁勇二秦反者皆其族&KR0011;請先¶
收其器械子建曰城民數經行陳撫之足以爲用¶
急之則腹背爲患乃悉召城民慰諭之旣而漸分¶
其父兄子弟外戍諸郡内外相顧卒無叛者子建¶
蘭根之族兄也　八月魏貟外散&KR0016;侍郎李苗上¶
書曰凡食少兵精利於速戰糧多卒衆事宜持乆¶
今隴賊猖狂非有素蓄雖據兩城本無德義其勢¶
在於疾攻日有降納遲則人情離沮坐待崩潰夫¶
飈至風舉逆者求萬一之功髙壁深壘王師有全¶
制之䇿但天下乆泰人不曉兵犇利不相待逃難¶
不相顧將無灋令士非教習不思長乆之計各有¶
<pb:KR2c0001_SBCK_022-32b>¶
輕敵之心如令隴東不守汧軍敗散則兩秦遂彊¶
三輔危弱國之右臂於斯廢矣宜勒大將堅壁勿¶
戰别命偏禆帥精兵數千出麥積崖以襲其後則¶
汧岐之下羣妖自散魏以苗爲統軍與别將淳于¶
誕俱出梁益&KR0032;魏子建未至莫折念生遣其弟髙¶
陽王天生將兵下隴甲午都督元志與戰於隴口¶
志兵敗棄衆東保岐州　東西部敕勒皆叛魏附¶
於破六韓拔陵魏主始思李崇及廣陽王深之言¶
丙申下詔諸州鎭軍實非有罪配&KR0032;者皆免爲民¶
改鎭爲州以懷朔鎭爲朔州更命朔州曰雲州遣¶
兼黃門侍郎酈道元爲大使撫慰六鎭時六鎭已¶
<pb:KR2c0001_SBCK_022-33a>¶
盡叛道元不果行先是代人遷洛者多爲選部所¶
抑不得仕進及六鎭叛元义乃用代來寒人爲傳¶
詔以慰恱之　戊戌莫折念生遣都督竇雙攻魏¶
盤頭郡東益州刺史魏子建遣將軍竇念祖擊破¶
之　九月魏西道行臺元脩義得風疾不能治軍¶
壬申魏以尚書左僕射齊王蕭寶寅爲西道行臺¶
大都督帥諸將討莫折念生　冬十月胡琛遣其¶
將&KR0043;勤明逹冦幽夏北華三州壬午魏遣都督北¶
海王顥帥諸將討之顥詳之子也　魏廣陽王深¶
上言今六鎭盡叛髙車二部亦與之同以此疲兵¶
撃之必無勝理不&KR0002;選練精兵守&KR0106;州諸要更爲¶
<pb:KR2c0001_SBCK_022-33b>¶
後圖遂與李崇引兵還平城崇謂諸將曰雲中者¶
白道之衝賊之咽喉&KR0002;此地不全則并肆危矣當¶
留一人鎭之誰可者衆舉費穆崇乃請穆爲朔州¶
刺史　賀拔度拔父子及武川宇文肱糾合郷里¶
豪傑共襲衛可&KR0012;殺之度拔尋與鐵勒戰死　莫¶
折天生進攻魏岐州十一月戊申䧟之執都督元¶
志及刺史裴芬之送莫折念生殺之念生又使卜¶
胡等寇涇州敗光禄大夫薛巒於平涼東巒安都¶
之孫也　髙平人攻殺卜胡共迎胡琛　十二月¶
壬辰魏以京兆王繼爲太師大將軍都督西道諸¶
軍以討莫折念生　魏魏子建招諭南秦諸氐稍¶
<pb:KR2c0001_SBCK_022-34a>¶
稍降附遂復六郡十二戍斬賊帥韓祖香魏以子¶
建兼尚書爲行臺刺史如故梁巴二益二秦諸州¶
皆受節度莫折念生遣兵攻涼州城民趙天安復¶
執刺史以應之¶
六年春正月莫折天生軍於黒水兵勢甚盛魏以¶
岐州刺史崔延伯爲征西將軍西道都督帥衆五¶
萬討之延伯與行臺蕭寳寅軍于馬嵬延伯素驍¶
勇寶寅趣之使戰延伯曰明晨爲公參賊勇怯乃¶
選精兵數千西度黒水整陳向天生營寶寅軍於¶
水東遥爲繼援延伯直抵天生營下&KR0045;威脅之徐¶
引兵還天生見延伯衆少開營争逐之其衆多於¶
<pb:KR2c0001_SBCK_022-34b>¶
延伯一倍蹙延伯於水次寶寅望之失色延伯自¶
爲後殿不與之戰使其衆先渡部伍嚴整天生兵¶
不敢撃須&KR0119;渡畢延伯徐渡天生之衆亦引還寶¶
寅喜曰崔君之勇關張不如延伯曰此賊非老奴¶
敵也明公但安坐觀老奴破之癸亥延伯勒兵出¶
寶寅與軍繼其後天生悉衆逆戰延伯身先士卒¶
䧟其前鋒將士盡銳競進大破之俘斬十餘萬追¶
犇至小隴&KR0302;雍及隴東皆平將士稽留採掠天生¶
遂塞隴道由是諸軍不能進寶寅破宛川俘其民¶
以爲奴婢以美女十人賞岐州刺史魏蘭根蘭根¶
辭曰此縣介於彊冦不能自立故附從以救死官¶
<pb:KR2c0001_SBCK_022-35a>¶
軍之至宜矜而撫之柰何助賊爲虐翦以爲賤役¶
乎悉求其父兄而歸之　二月壬辰莫折念生遣¶
都督楊鮓等攻仇池郡行臺魏子建撃破之　夏¶
四月胡琛據髙平遣其大將万俟醜奴&KR0043;勤明逹¶
等冦魏涇州將軍盧祖遷伊甕生討之不克蕭寳¶
寅崔延伯旣破莫折天生引兵㑹祖遷等於安定¶
甲卒十二萬鐵馬八千軍威甚盛醜奴軍於安定¶
西北七里時以輕&KR0016;挑戰大兵未交輙委走延伯¶
恃其勇且新有功遂唱議爲先驅擊之别造大盾¶
内爲鎻柱使壯士&KR0018;而趨謂之排城置輜重於中¶
戰士在外自安定北縁原北上將戰有賊數百&KR0016;¶
<pb:KR2c0001_SBCK_022-35b>¶
詐持文書云是降簿且乞緩師寳寅延伯未及閲¶
視&KR0043;勤明逹引兵自東北至降賊自西競下覆背¶
撃之延伯上馬奮撃逐北徑抵其營賊皆輕&KR0016;延¶
伯軍雜歩卒戰乆疲乏賊乗間得入排城延伯遂¶
大敗死傷近二萬人寳寅收衆退保安定延伯自¶
恥其敗乃繕甲兵募驍勇復自安定西進去賊七¶
里結營壬辰不告寳寅獨出襲賊大破之俄頃平¶
其數柵賊見軍士採掠散亂復還擊之魏兵大敗¶
延伯中流矢卒士卒死者萬餘人時大寇未平復¶
失驍將朝野爲之憂恐於是賊&KR0020;愈盛而羣臣自¶
外來者太后問之皆言賊弱以求恱媚由是將帥¶
<pb:KR2c0001_SBCK_022-36a>¶
求益兵者往往不與　夏六月破六韓拔陵圍魏¶
廣陽王深於五原軍主賀拔勝募二百人開東門¶
出戰斬首百餘級賊稍退深拔軍向朔州勝常爲¶
殿雲州刺史費穆招撫離散四面拒敵時北境州¶
鎭皆没唯雲中一城獨存乆之道路阻絶援軍不¶
至糧仗俱盡穆棄城南犇爾朱榮於秀容旣而詣¶
闕請罪詔原之長流參軍于謹言於廣陽王深曰¶
今冦盜蠭起未易專用武力勝也謹請奉大王之¶
威命諭以禍福庶幾稍可離也深許之謹兼通諸¶
國語乃單&KR0016;詣叛胡營見其酋長開示恩信於是¶
西部鐵勒酋長乜列河等將三萬餘户南詣深降¶
<pb:KR2c0001_SBCK_022-36b>¶
深欲引兵至折敷嶺迎之謹曰破六韓拔陵兵勢¶
甚盛聞乜列河等來降必引兵邀之&KR0002;先據險要¶
未易敵也不&KR0002;以乜列河餌之而伏兵以待之必¶
可破也深從之拔陵果引兵邀擊乜列河盡俘其¶
衆伏兵發拔陵大敗復得乜列河之衆而還柔然¶
頭兵可汗大破破六韓拔陵斬其將孔雀等拔陵¶
避柔然南徙渡河將軍李叔仁以拔陵稍逼求援¶
於廣陵王深深帥衆赴之賊前後降附者二十萬¶
人深與行臺元纂表乞於&KR0106;州北别立郡縣安置¶
降戸隨宜賑賚息其亂心魏朝不從詔黃門侍郎¶
楊置分處之於冀定瀛三州就食深謂纂曰此軰¶
<pb:KR2c0001_SBCK_022-37a>¶
復爲乞活矣　秋八月魏柔玄鎭民杜洛周聚衆¶
反於上谷改元眞王攻没郡縣髙歡蔡雋尉景及¶
叚榮安定彭樂皆從之洛周圍魏燕州刺史博陵¶
崔秉九月丙辰魏以幽州刺史常景兼尚書爲行¶
臺與幽州都督元譚討之景爽之孫也自盧龍塞¶
至軍都關皆置兵守險譚屯居庸&KR0028;　初敕勒酋¶
長斛律金事懷朔鎭將楊鈞爲軍主行兵用匈奴¶
灋望塵知馬歩多少嗅地知軍逺近及破六韓拔¶
陵反金擁衆歸之拔陵署金爲王旣而知拔陵終¶
無所成乃詣雲州降仍稍引其衆南出黃爪堆爲¶
杜洛周所破脫身歸爾朱榮榮以爲别將¶
<pb:KR2c0001_SBCK_022-37b>¶
七年春正月魏安州石離&KR1305;城斛盬三戍兵反應¶
杜洛周衆合二萬洛周自松岍赴之行臺常景使¶
别將崔仲哲屯軍都關以邀之仲哲戰没元譚軍¶
夜潰魏以别將李琚代譚爲都督仲哲秉之子也¶
　五原降户鮮于脩禮等帥北鎭流民反於定州¶
之左城改元魯興　夏四月杜洛周南出鈔掠薊¶
城魏常景遣統軍梁仲禮撃破之　丁未都督李¶
琚與洛周戰於薊城之北敗没常景帥衆拒之洛¶
周引還上谷　六月杜洛周遣都督王曹紇眞等¶
將兵掠薊南秋七月丙午行臺常景遣都督于榮¶
等撃之於栗園大破之斬曹紇眞及將卒三千餘¶
<pb:KR2c0001_SBCK_022-38a>¶
級洛周帥衆南趣范陽景與榮等又破之　八月¶
癸巳賊帥元洪業斬鮮于脩禮請降于魏賊黨&KR0081;¶
榮復殺洪業自立　九月&KR0081;榮旣得杜洛周之衆¶
北趣瀛州自稱天子國號齊改元廣安　甲申魏¶
行臺常景破杜洛周斬其武川王賀拔文興等捕¶
虜四百人　天水民吕伯度本莫折念生之黨也¶
後更據顯親以拒念生已而不勝亡歸胡琛琛以¶
爲大都督秦王資以士馬使撃念生伯度屢破念¶
生軍復據顯親乃叛琛東引魏軍念生窘迫乞降¶
於蕭寶寅寶寅復行臺左丞崔士和據秦州魏以¶
伯度爲涇州刺史封平秦郡公大都督元脩義停¶
<pb:KR2c0001_SBCK_022-38b>¶
軍隴口乆不進念生復反執士和送胡琛於道殺¶
之乆之伯度爲万俟醜奴所殺賊&KR0020;益盛寶寅不¶
能制胡琛與莫折念生交通事破六韓拔陵浸慢¶
拔陵遣其臣費律至髙平誘琛斬之醜奴盡并其¶
衆　冬十一月杜洛周圍范陽戊戌民執魏幽州¶
刺史王延年行臺常景送洛周開門納之¶
大通元年春正月魏分定相二州四郡置殷州以¶
北道行臺博陵崔楷爲刺史楷表稱州今新立尺¶
刃斗糧皆所未有乞資以兵糧詔付外量聞竟無¶
所給或勸楷留家單&KR0016;之官楷曰吾聞食人之禄¶
者憂人之憂&KR0002;吾獨往則將士誰肯用志哉遂舉¶
<pb:KR2c0001_SBCK_022-39a>¶
家之官&KR0081;榮逼州城或勸減弱小以避之楷遣幼¶
子及一女夜出旣而悔之曰人謂吾心不固虧忠¶
而全愛也遂命追還賊至彊弱相懸又無守禦之¶
具楷撫勉將士以拒之莫不爭奮皆曰崔公尚不¶
惜百口吾屬何愛一身連戰不息死者相枕終無¶
叛志辛未城䧟楷執節不屈榮殺之遂圍冀州¶
魏蕭寶寅出兵累年將士疲弊秦賊撃之寶寅大¶
敗於涇州收散兵萬餘人屯逍遥園東秦州刺史¶
潘義淵以汧城降賊莫折念生進逼&KR0302;州城人執¶
刺史魏蘭根應之豳州刺史畢祖暉戰没行臺羊¶
深棄城走北海王顥軍亦敗賊帥胡引祖據北華¶
<pb:KR2c0001_SBCK_022-39b>¶
州叱千麒麟據幽州以應天生&KR0028;中大擾雍州刺¶
史楊椿募兵得七千餘人帥以拒守詔加椿侍中¶
兼尚書右僕射爲行臺節度&KR0028;西諸將北地功曹¶
毛鴻賔引賊抄掠渭北雍州録事參軍楊侃將兵¶
三千掩撃之鴻賔懼請討賊自效遂擒送&KR0043;勤烏¶
過仁烏過仁者明逹之兄子也莫折天生乗勝㓂¶
雍州蕭寶寅部將羊侃隱身塹中射之應&KR0076;而斃¶
其衆遂潰侃祉之子也　魏右民郎陽平路思令¶
上䟽以爲師出有功在於將帥得其人則六合唾¶
掌可清失其人則三河方爲戰地竊以比年將帥¶
多寵貴子孫銜杯躍馬志逸氣浮軒眉攘腕以攻¶
<pb:KR2c0001_SBCK_022-40a>¶
戰自許及臨大敵憂怖交懷雄圖銳氣一朝頓盡¶
乃令羸弱在前以當宼彊壯居後以衛身兼復器¶
械不精進止無節以當&KR0018;險之衆敵數戰之虜欲¶
其不敗豈可得哉是以兵知必敗始集而先逃將¶
帥畏敵遷延而不進國家謂官爵未滿屢加寵命¶
復疑賞賚之輕日散金帛帑藏空竭民財殫盡遂¶
使賊徒益甚生民彫弊凡以此也夫德可感義夫¶
恩可勸死士今&KR0002;黜陟幽明賞罰善惡簡練士卒¶
繕修器械先遣辯士曉以禍福如其不悛以順討¶
逆如此則何異勵蕭斧而伐朝菌鼔洪爐而燎毛¶
髮哉弗聽　二月秦賊據魏潼關　三月甲子魏¶
<pb:KR2c0001_SBCK_022-40b>¶
主詔將西討中外戒嚴㑹奏賊西走復得潼關戊¶
辰詔回駕北討其實皆不行　&KR0081;榮乆圍信都魏¶
以金紫光禄大夫源子邕爲北討大都督以救之¶
　魏蕭寶寅之敗也有司處以死刑詔免爲庶人¶
雍州刺史楊椿有疾求解復以寶寅爲都督雍涇¶
等四州諸軍事征西將軍雍州刺史開府儀同三¶
司西討大都督自關以西皆受節度椿還郷里其¶
子昱將適洛陽椿謂之曰當今雍州刺史亦無踰¶
寶寅者但其上佐朝廷應遣心膂重人何得任其¶
牒用此乃聖朝百慮之一失也且寶寅不藉刺史¶
爲榮吾觀其得州喜恱特甚至於賞罰云爲不依¶
<pb:KR2c0001_SBCK_022-41a>¶
常憲恐有異心汝今赴京師當以吾此意啓二聖¶
并白宰輔更遣長史司馬防城都督欲安關中正¶
須三人耳如不遣必成深憂昱面啓魏主及太后¶
皆不聽　秋七月魏相州刺史樂安王鑒與北道¶
都督裴衍共救信都鑒幸魏多故隂有異志遂據¶
鄴叛降&KR0081;榮　八月魏遣都督源子邕李神&KR0100;裴¶
衍攻鄴子邕行及湯隂樂安王鑒遣弟斌之夜襲¶
子邕營不克子邕乗勝進圍鄴城丁未拔之斬鑒¶
傳首洛陽改姓拓跋氏魏因遣子邕裴衍討&KR0081;榮¶
　九月秦州城民杜粲殺莫折念生闔門皆盡粲¶
自行州事南秦州城民辛琛亦自行州事遣使詣¶
<pb:KR2c0001_SBCK_022-41b>¶
蕭寶寅請降魏復以寶寅爲尚書令還其舊封¶
蕭寶寅之敗於涇州也或勸之歸罪洛陽或曰不¶
&KR0002;留關中立功自效行臺都令史河間馮景曰擁¶
兵不還此罪將大寶寅不從自念出師累年糜費¶
不貲一旦覆敗内不自安魏朝亦疑之中尉酈道¶
元素名嚴猛司州牧汝南王恱嬖人丘念弄權縱¶
恣道元收念付獄恱請之於胡太后太后敕赦之¶
道元殺之并以劾恱時寶寅反狀已露恱乃奏以¶
道元爲關右大使寶寅聞之謂爲取已甚懼長安¶
輕薄子弟復勸使舉兵寶寅以問河東柳楷楷曰¶
大王齊明帝子天下所屬今日之舉實允人望且¶
<pb:KR2c0001_SBCK_022-42a>¶
謠言鸞生十子九子毈一子不毈關中亂亂者治¶
也大王當治關中何所疑道元至隂盤驛寶寅遣¶
其將郭子恢攻殺之收殯其尸表言白賊所害又¶
上表自理稱爲楊椿父子所譖寶寅行臺郎中武¶
功蘇湛卧病在家寶寅令湛從母弟開府屬天水¶
姜儉說湛曰元略受蕭衍旨欲見勦除道元之來¶
事不可測吾不能坐受死亡今須爲身計不復作¶
魏臣矣死生榮辱與卿共之湛聞之舉聲大哭儉¶
遽止之曰何得便爾湛曰我百口今屠滅云何不¶
哭哭數十聲徐謂儉曰爲我白齊王王本以窮鳥¶
投人賴朝廷假王羽翼榮寵至此屬國歩多虞不¶
<pb:KR2c0001_SBCK_022-42b>¶
能竭忠報德乃欲乗人間隙信惑行路無識之語¶
欲以羸敗之兵守關問鼎今魏德雖衰天命未改¶
且王之恩義未洽於民但見其敗未見有成蘇湛¶
不能以百口爲王族滅寶寅復使謂曰我救死不¶
得不爾所以不先相白者恐沮吾計耳湛曰凡謀¶
大事當得天下竒才與之從事今但與長安博徒¶
謀之此有成理不湛恐荆&KR0068;必生於齋閣願賜骸¶
骨還郷里庶得病死下見先人寶寅素重湛且知¶
其不爲己用聽還武功冬十月甲寅寶寅自稱齊¶
帝改元隆緒赦其所部置百官都督長史毛遐鴻¶
賔之兄也與鴻賔帥氐羌起兵於馬祇柵以拒寶¶
<pb:KR2c0001_SBCK_022-43a>¶
寅寶寅遣大將軍盧祖遷撃之爲遐所殺寶寅方¶
祀南郊行即位禮未畢聞敗色變不暇整部伍狼¶
狽而歸以姜儉爲尚書左丞委以心腹文安周惠¶
逹爲寶寅使在洛陽有司欲收之惠逹逃歸長安¶
寶寅以惠逹爲光禄勲丹楊王蕭贊聞寶寅反懼¶
而出走趣白鹿山至河橋爲人所獲魏主知其不¶
預謀釋而慰之行臺郎封偉伯等與關中豪傑謀¶
舉兵誅寶寅事泄而死魏以尚書僕射長孫稚爲¶
行臺以討寶寅正平民薛鳯賢及宗人薛脩義亦¶
聚衆河東分據鹽池攻圍蒲坂東西連結以應寶¶
寅詔都督宗正珍孫討之　十一月&KR0081;榮圍魏信¶
<pb:KR2c0001_SBCK_022-43b>¶
都自春及冬冀州刺史元孚帥勵將士晝夜拒守¶
糧儲旣竭外無救援己丑城䧟榮執孚逐出居民¶
凍死者什六七孚兄祐爲防城都督榮大集將士¶
議其生死孚兄弟各自引咎爭相爲死都督潘紹¶
等數百人皆叩頭請就灋以活使君榮曰此皆魏¶
之忠臣義士於是同禁者五百人皆得免魏以源¶
子邕爲冀州刺史將兵討榮裴衍表請同行詔許¶
之子邕上言衍行臣請留臣行請留衍&KR0002;逼使同¶
行敗在旦夕不許十二月戊申行至陽平東北漳¶
水曲榮帥衆十萬擊之子邕衍俱敗死相州吏民¶
聞冀州已䧟子邕等敗人不自保相州刺史&KR0106;農¶
<pb:KR2c0001_SBCK_022-44a>¶
李神志氣自&KR0002;撫勉將士大小致力&KR0081;榮盡銳攻¶
之卒不能克¶
二年春正月魏北道行臺楊津守定州城居鮮于¶
脩禮杜洛周之閒迭來攻圍津蓄薪糧治器械隨¶
機拒擊賊不能克津潜使人以鐵劵說賊黨賊黨¶
有應津者遺津書曰賊所以圍城正爲取北人耳¶
城中北人宜盡殺之不然必爲患津悉收北人内¶
子城中而不殺衆無不感其仁及&KR0081;榮代脩禮統¶
衆使人說津許以爲司徒津斬其使固守三年杜¶
洛周圍之魏不能救津遣其子遁突圍出詣柔然¶
頭兵可汗求救遁日夜泣請頭兵遣其從祖吐豆¶
<pb:KR2c0001_SBCK_022-44b>¶
發帥精&KR0016;一萬南出前鋒至廣昌賊塞隘口柔然¶
遂還己丑津長史李裔引賊入執津欲烹之旣而¶
捨之瀛州刺史元寜以城降洛周　蕭寳寅圍馮¶
翊未下長孫稚軍至&KR0106;農行臺左丞楊侃謂稚曰¶
昔魏武與韓遂馬超據潼關相拒遂超之才非魏¶
武敵也然而勝&KR0018;乆不決者扼其險要故也今賊¶
守禦已固雖魏武復生無以施其智勇不如北取¶
蒲坂渡河而西入其腹心置兵死地則華州之圍¶
不戰自解潼關之守必内顧而走支節旣解長安¶
可坐取也&KR0002;愚計可取願爲明公前驅稚曰子之¶
計則善矣然今薛脩義圍河東薛鳯賢據安邑宗¶
<pb:KR2c0001_SBCK_022-45a>¶
正珍孫守虞坂不得進如何可往侃曰珍孫行陳¶
一夫因縁爲將可爲人使安能使人河東治在蒲¶
反西逼河漘封疆多在郡東脩義驅帥士民西圍¶
郡城其父母妻子皆留舊村一旦聞官軍來至皆¶
有内顧之心必望風自潰矣稚乃使其子彦與侃¶
帥&KR0016;兵自&KR0106;農北渡據右錐壁侃聲言今且停此¶
以待歩兵且觀民情向背命送降名者各自還村¶
俟臺軍舉三烽當亦舉烽相應其無應烽者乃賊¶
黨也當進撃屠之以所獲賞軍於是村民轉相告¶
語雖實未降者亦詐舉烽一&KR0043;之閒火光遍數百¶
里賊圍城者不測其故各自散歸脩義亦逃還與¶
<pb:KR2c0001_SBCK_022-45b>¶
鳯賢俱請降丙子稚克潼關遂入河東　蕭寶寅¶
遣其將侯終德撃毛遐㑹郭子恢等屢爲魏軍所¶
敗終德因其勢挫還軍襲寶寅至白門寶寅始覺¶
丁丑與終德戰敗&KR0157;其妻南陽公主及其少子帥¶
麾下百餘&KR0016;自後門出犇万俟醜奴醜奴以寶寅¶
爲太傅　二月葛榮撃杜洛周殺之併其衆　三¶
月癸未葛榮䧟魏滄州執刺史薛慶之居民死者¶
什八九　夏六月葛榮軍乏食遣其僕射任襃將¶
兵南掠至沁水魏以元天穆爲大都督東北道諸¶
軍事帥宗正珍孫等討之前幽州平北府主簿河¶
間邢杲帥河北流民十萬餘户反於青州之北海¶
<pb:KR2c0001_SBCK_022-46a>¶
自稱漢王改元天統戊申魏以征東將軍李叔仁¶
爲車&KR0016;大將軍儀同三司帥衆討之辛亥魏主詔¶
曰朕當親御六戎掃靜燕代以大將軍爾朱榮爲¶
左軍上黨王天穆爲前軍司徒楊椿爲右軍司空¶
穆紹爲後軍葛榮退屯相州之北　秋七月万俟¶
醜奴自稱天子置百官㑹波斯國獻師子於魏醜¶
奴留之改元神獸　八月葛榮引兵圍鄴衆號百¶
萬遊兵已過汲郡所至殘掠爾朱榮啓求討之九¶
月爾朱榮召從子肆州刺史天光留鎭&KR0051;陽曰我¶
身不得至處非汝無以稱我心自帥精&KR0016;七千馬¶
皆有副倍道兼行東出&KR0493;口以侯景爲前驅葛榮¶
<pb:KR2c0001_SBCK_022-46b>¶
爲盜日乆橫行河北爾朱榮衆寡非敵議者謂無¶
取勝之理葛榮聞之喜見於色令其衆曰此易與¶
耳諸人俱辦長繩至則縛取自鄴以北列陳數十¶
里箕張而進爾朱榮濳軍山谷爲竒兵分督將已¶
上三人爲一處處有數百&KR0016;令所在揚塵鼔譟使¶
賊不測多少又以人馬逼戰刀不如棒勒軍士齎¶
袖棒一枚置於馬側至戰時慮廢騰逐不聽斬級¶
以棒棒之而已分命壯勇所向衝突號令嚴明戰¶
士同奮爾朱榮身自䧟陳出於賊後表裏合撃大¶
破之於陳擒葛榮餘衆悉降以賊徒旣衆&KR0002;即分¶
割恐其疑懼或更結聚乃下令各從所樂親屬相¶
<pb:KR2c0001_SBCK_022-47a>¶
隨任所居止於是羣情大喜登即四散數十萬衆¶
一朝散盡待出百里之外乃始分道押領隨便安¶
置咸得其宜擢其渠帥量才授任新附者咸安時¶
人服其處分機速以檻車送葛榮赴洛冀定滄瀛¶
殷五州皆平時上黨王天穆軍於朝歌之南穆紹¶
楊椿猶未發而葛榮已滅乃皆罷兵　乙亥魏大¶
赦改元永安　辛巳以爾朱榮爲大丞相都督河¶
北畿外諸軍事以楊椿爲太保城陽王徽爲司徒¶
　冬十月丁亥葛榮至洛魏主御閶闔門引見斬¶
於都市　十二月葛榮餘黨韓樓復據幽州反北¶
邊被其患爾朱榮以撫軍將軍賀拔勝爲大都督¶
<pb:KR2c0001_SBCK_022-47b>¶
鎭中山樓畏勝威名不敢南出¶
中大通元年三月壬戌魏詔上黨王天穆討邢杲¶
　夏四月辛&KR1067;破邢杲於濟南杲降送洛陽斬之¶
　秋九月爾朱榮使大都督尖山侯淵討韓樓於¶
薊配卒甚少&KR0016;止七百或以爲言榮曰侯淵臨機¶
設變是其所長&KR0002;揔大衆未必能用今以此衆撃¶
此賊必能取之淵遂廣張軍聲多設供具親帥數¶
百&KR0016;深入樓境去薊百餘里值賊帥陳周馬歩萬¶
餘淵濳伏以乗其背大破之虜其卒五千餘人尋¶
還其馬仗縱令入城左右諌曰旣獲賊衆何爲復¶
資遣之淵曰我兵旣少不可力戰須爲竒計以離¶
<pb:KR2c0001_SBCK_022-48a>¶
間之乃可克也淵度其已至遂帥&KR0016;夜進昧旦叩¶
其城門韓樓果疑降卒爲淵内應遂走追擒之幽¶
州平以淵爲平州刺史鎭范陽先是魏使征東將¶
軍劉靈助兼尚書左僕射慰勞幽州流民於濮陽¶
頓丘因帥流民北還與侯淵共滅韓樓仍以靈助¶
行幽州事加車&KR0016;將軍又爲幽平營安四州行臺¶
　万俟醜奴攻魏東秦州拔之殺刺史髙子朗¶
二年春正月万俟醜奴侵擾關中魏爾朱榮遣武¶
衛將軍賀拔岳討之岳私謂其兄勝曰醜奴勍敵¶
也今攻之不勝固有罪勝之䜛嫉將生勝曰然則¶
柰何岳曰願得爾朱氏一人為帥而佐之勝爲之¶
<pb:KR2c0001_SBCK_022-48b>¶
言於榮榮恱以爾朱天光爲使持節都督二雍二¶
岐諸軍事驃&KR0016;大將軍雍州刺史以岳爲左大都¶
督又以征西將軍代郡侯莫陳恱爲右大都督竝¶
爲天光之副以討之天光初行唯配軍士千人發¶
洛陽以西路次民馬以給之時赤水蜀賊斷路詔¶
侍中楊侃先行慰諭并稅其馬蜀持疑不下軍至¶
潼關天光不敢進岳曰蜀賊䑕竊公尚遲疑&KR0002;遇¶
大敵將何以戰天光曰今日之事一以相委岳遂¶
進撃蜀於渭北破之獲馬二千匹簡其壯健以充¶
軍士又稅民馬合萬餘匹以軍士尚少淹留未進¶
榮怒遣&KR0016;兵參軍劉貴乗驛至軍中責天光杖之¶
<pb:KR2c0001_SBCK_022-49a>¶
一百以軍士二千人助之三月醜奴自將其衆圍¶
岐州遣其大行臺尉遲菩薩僕射万俟仵自武功¶
南渡渭攻圍趣柵天光使賀拔岳將千&KR0016;救之菩¶
薩等已拔柵而還岳故殺掠其吏民以挑之菩薩¶
帥步&KR0016;二萬至渭北岳以輕&KR0016;數十自渭南與菩¶
薩隔水而語稱揚國威菩薩令省事傳語岳怒曰¶
我與菩薩語卿何人也射殺之明日復引百餘&KR0016;¶
隔水與賊語稍引而東至水淺可涉之處岳即馳¶
馬東出賊以爲走乃棄歩兵輕&KR0016;南渡渭追岳岳¶
依横岡設伏兵以待之賊半度岡東岳還兵撃之¶
賊敗走岳下令賊下馬者勿殺賊悉投馬俄獲三¶
<pb:KR2c0001_SBCK_022-49b>¶
千人馬亦無遺遂擒菩薩仍度渭北降步卒萬餘¶
并收其輜重醜奴聞之棄岐州北走安定置柵於¶
平亭天光方自雍至岐與岳合夏四月天光至汧¶
渭之間停軍牧馬宣言天時將熱未可行師俟秋¶
涼更圖進止獲醜奴覘候者縱遣之醜奴信之散¶
衆耕於細川使其太尉侯伏侯元進將兵五千據¶
險立柵其餘千人已下爲柵者甚衆天光知其勢¶
分晡時密嚴諸軍相繼俱發黎明圍元進大柵拔¶
之所得俘囚一皆縱遣諸柵聞之皆降天光晝夜¶
徑進抵安定城下賊涇州刺史侯幾長貴以城降¶
醜奴棄平亭走欲趣高平天光遣賀拔岳輕&KR0016;追¶
<pb:KR2c0001_SBCK_022-50a>¶
之丁卯及於平涼賊未成列直閣代郡侯莫陳崇¶
單&KR0016;入賊中於馬上生擒醜奴因大呼衆皆披靡¶
無敢當者後&KR0016;益集賊衆崩潰遂大破之天光進¶
逼高平城中執送蕭寶寅以降　甲戌魏以關中¶
平大赦万俟醜奴蕭寶寅至洛陽置閶闔門外都¶
街之中士女聚觀凡三日丹陽王蕭贊表請寶寅¶
之命吏部尚書李神雋黄門侍郎高道穆素與寶¶
寅善欲左右之言於魏主曰寶寅叛逆事在前朝¶
㑹應詔王道習自外至帝問道習在外所聞對曰¶
唯聞李尚書高黄門與蕭寶寅周款並居得言之¶
地必能全之且二人謂寶寅叛逆在前朝寶寅爲¶
<pb:KR2c0001_SBCK_022-50b>¶
醜奴太傅豈非陛下時邪賊臣不翦灋欲安施帝¶
乃賜寶寅死於駞牛署斬醜奴於都市　夏六月¶
万俟醜奴既敗自涇豳以西至靈州賊黨皆降於¶
魏唯所署行臺万俟道洛帥衆六千逃入山中不¶
降時高平大旱爾朱天光以馬乏草退屯城東五¶
十里遣都督長孫邪利帥二百人行原州事以鎮¶
之道洛濳與城民通謀掩襲邪利并其所部皆殺¶
之天光帥諸軍赴之道洛出戰而敗帥其衆西入¶
牽屯山據險自守爾朱榮以天光失邪利不獲道¶
洛復遣使杖之一百以詔書黜天光爲撫軍將軍¶
雍州刺史降爵爲侯天光追撃道洛於牽屯道洛¶
<pb:KR2c0001_SBCK_022-51a>¶
敗走入隴歸略陽賊帥王慶雲道洛驍果絶倫慶¶
雲得之甚喜謂大事可濟遂稱帝於水洛城置百¶
官以道洛爲大將軍秋七月天光帥諸軍入隴至¶
水洛城慶雲道洛出戰天光射道洛中臂失弓還¶
走拔其東城賊併兵趣西城城中無水衆渴乏有¶
降者言慶雲道洛欲突走天光恐失之乃遣人招¶
諭慶雲使早降曰&KR0002;未能自決當聽諸人今夜共¶
議明晨早報慶雲等冀得小緩因待夜突出乃報¶
曰請俟明日天光因使謂曰知須水今相爲小退¶
任取澗水飲之賊衆恱無復走心天光密使軍士¶
多作木槍各長七尺昏後繞城布列要路加厚又¶
<pb:KR2c0001_SBCK_022-51b>¶
伏人槍中僃其衝突兼令密縛長梯於城北其夜¶
慶雲道洛果馳馬突出遇槍馬各傷倒伏兵起即¶
時擒之軍士緣梯入城餘衆皆出城南遇槍而止¶
窮窘乞降丙子天光悉收其仗而阬之死者萬七¶
千人分其家口於是三秦河渭&KR0050;涼鄯州皆降天¶
光頓軍略陽詔復天光官爵尋加侍中儀同三司¶
以賀拔岳爲涇州刺史侯莫陳恱爲渭州刺史秦¶
州城民謀殺刺史駱超南秦州城民謀殺刺史辛¶
顯超顯皆覺之走歸天光天光遣兵討平之步兵¶
校尉宇文泰從賀拔岳入闗以功遷征西將軍行¶
原州事時闗隴彫弊泰撫以恩信民皆感恱曰早¶
<pb:KR2c0001_SBCK_022-52a>¶
遇宇文使君吾輩豈從亂乎¶
　　　元顥入洛¶
梁武帝天監八年秋九月辛巳魏封故北海王詳¶
子顥為北海王¶
大通二年春正月癸亥魏以北海王顥爲驃&KR0016;大¶
將軍開府儀同三司相州刺史　夏四月魏北海¶
王顥將之相州至汲郡聞葛榮南侵及爾朱榮縱¶
暴隂爲自安之計盤&KR0074;不進以其舅殷州刺史范¶
遵行相州事代前刺史李神守鄴行臺甄密知顥¶
有異志相帥廢遵復推李神攝州事遣兵迎顥且¶
察其變顥聞之帥左右來犇　冬十月帝以魏北¶
<pb:KR2c0001_SBCK_022-52b>¶
海王顥爲魏王遣東宫直閣將軍陳慶之將兵送¶
之還北　元顥取魏銍城而據之¶
中大通元年夏四月魏元天穆將撃邢杲以北海¶
王顥方入冦集文武議之衆皆曰杲衆彊盛宜以¶
爲先行臺尚書薛琡曰邢杲兵衆雖多䑕竊狗偷¶
非有逺志顥帝室近親來稱義舉其勢難測宜先¶
去之天穆以諸將多欲撃杲又魏朝亦以顥爲孤¶
弱不足慮命天穆等先定齊地還師撃顥遂引兵¶
東出顥與陳慶之乗虚自銍城進拔滎城遂至梁¶
國魏丘大千有衆七萬分築九城以拒之慶之攻¶
之自旦至申拔其三壘大千請降顥登壇燔燎即¶
<pb:KR2c0001_SBCK_022-53a>¶
帝位於睢陽城南改元孝基　五月丁巳魏以東¶
南道大都督楊昱鎮滎陽尚書僕射爾朱世隆鎮¶
虎牢侍中爾朱丗承鎮崿岅乙丑内外戒嚴戊辰¶
北海王顥克梁國顥以陳慶之爲衛將軍徐州刺¶
史引兵而西楊昱擁衆七萬據滎陽慶之攻之未¶
拔顥遣人說昱使降昱不從元天穆與驃&KR0016;將軍¶
爾朱吐沒兒將大軍前後繼至梁士卒皆恐慶之¶
解鞍秣馬諭將士曰吾至此以來屠城略地實爲¶
不少君等殺人父兄掠人子女亦無筭矣天穆之¶
衆皆是仇讎我輩衆纔七千虜衆三十餘萬今日¶
之事唯有必死乃可得生耳虜&KR0016;多不可與之野¶
<pb:KR2c0001_SBCK_022-53b>¶
戰當及其未盡至急攻取其城而據之諸君勿或¶
狐疑自取屠膾乃鼔之使登城將士即相帥蟻附¶
而入癸酉拔滎陽執楊昱諸將三百餘人伏顥帳¶
前請曰陛下渡江三十里無遺鏃之費昨滎陽城¶
下一朝殺傷五百餘人願乞楊昱以快衆意顥曰¶
我在江東聞梁王言初舉兵下都&KR0061;昻爲呉郡不¶
降每稱其忠節楊昱忠臣柰何殺之此外唯卿等¶
所取於是斬昱所部統帥三十七人皆刳其心而¶
食之俄而天穆等引兵圍城慶之帥&KR0016;三千貫城¶
力戰大破之天穆吐沒兒皆走慶之進撃虎牢爾¶
朱丗隆棄城走獲魏東中郎將辛纂魏主將出辭¶
<pb:KR2c0001_SBCK_022-54a>¶
顥未知所之或勸之長安中書舍人高道穆曰關¶
中荒殘何可復往顥士衆不多乗虚深入由將帥¶
不得其人故能至此陛下若親帥宿衛高募重賞¶
背城一戰臣等竭其死力破顥&KR0012;軍必矣或恐勝¶
負難期則車駕不&KR0002;渡河徵大將軍天穆大丞相¶
榮各使引兵來㑹掎角進討旬月之間必見成功¶
此萬全之䇿也魏主從之甲戌魏主北行夜至河¶
内郡北命高道穆於燭下作詔書數十紙布告逺¶
近於是四方始知魏主所在乙亥魏主入河内臨¶
淮王彧安豐王延明帥百僚封府庫僃法駕迎顥¶
丙子顥入洛陽宫改元建武大赦以陳慶之爲侍¶
<pb:KR2c0001_SBCK_022-54b>¶
中車&KR0016;大將軍増邑萬户楊椿在洛陽椿弟順爲¶
冀州刺史兄子侃爲北中郎將從魏主在河北顥¶
意忌椿而以其家丗顯重恐失人望未敢誅也或¶
勸椿出亡椿曰吾内外百口何所逃匿正當坐待¶
天命耳顥後軍都督侯暄守睢陽爲後援魏行臺¶
崔孝芬大都督刁宣馳往圍暄晝夜急攻戊寅暄¶
突走擒斬之上黨王天穆等帥衆四萬攻拔大梁¶
分遣費穆將兵二萬攻虎牢顥使陳慶之撃之天¶
穆畏顥將北渡河謂行臺郎中濟隂温子昇曰卿¶
欲向洛爲隨我北渡子昇曰主上以虎牢失守致¶
此狼狽元顥新入人情未安今往撃之無不克者¶
<pb:KR2c0001_SBCK_022-55a>¶
大王平定京邑奉迎大駕此&KR0074;文之舉也捨此北¶
渡竊爲大王惜之天穆善之而不能用遂引兵渡¶
河費穆攻虎牢將拔聞天穆北渡自以無後繼遂¶
降於慶之慶之進撃大梁梁國皆下之慶之以數¶
千之衆自發銍縣至洛陽凡取三十二城四十七¶
戰所向皆克顥使黄門郎祖瑩作書遺魏主曰朕¶
泣請梁朝誓在復恥正欲問罪於爾朱出卿於桎¶
梏卿託命豺狼委身虎口假獲民地本是榮物固¶
非卿有今國家隆替在卿與我若天道助順則皇¶
魏再興脫或不然在榮爲福於卿爲禍卿宜三復¶
富貴可保顥既入洛自河以南州郡多附之齊州¶
<pb:KR2c0001_SBCK_022-55b>¶
刺史沛郡王欣集文武議所從曰北海長樂俱帝¶
室近親今宗祏不移我欲受赦諸君意何如在坐¶
莫不失色軍司崔光韶獨抗言曰元顥受制於梁¶
引宼讎之兵以覆宗國此魏之賊臣亂子也豈唯¶
大王家事所宜切齒下官等皆荷朝眷未敢仰從¶
長史崔景茂等皆曰軍司議是欣乃斬顥使光韶¶
亮之從父弟也於是襄州刺史賈思同廣州刺史¶
鄭先䕶南兖州刺史元暹亦不受顥命思同思伯¶
之弟也顥以冀州刺史元孚爲東道行臺彭城郡¶
王孚封送其書於魏主陽平王敬先起兵於河橋¶
以討顥不克而死魏以侍中車&KR0016;將軍尚書右僕¶
<pb:KR2c0001_SBCK_022-56a>¶
射爾朱世隆爲使持節行臺僕射大將軍相州刺¶
史鎮鄴城魏主之出也單&KR0016;而去侍衛後宫皆按¶
堵如故顥一旦得之號令已出四方人情想其風¶
政而顥自謂天授遽有驕怠之志宿昔賔客近習¶
咸見寵待干擾政事日夜縱酒不恤軍國所從南¶
兵陵暴市里朝野失望高道穆兄子儒自洛陽出¶
從魏主魏主問洛中事子儒曰顥敗在旦夕不足¶
憂也爾朱榮聞魏主北出即時馳傳見魏主於長¶
子行且部分魏主即日南還榮爲前驅旬日之間¶
兵衆大集資糧器仗相繼而至六月壬午魏大赦¶
榮既南下并肆不安乃以爾朱天光爲并肆等九¶
<pb:KR2c0001_SBCK_022-56b>¶
州行臺仍行并州事天光至晉陽部分約勒所部¶
皆安己丑費穆至洛陽顥引入責以河隂之事而¶
殺之顥使都督宗正珍孫與河内太守元襲據河¶
内爾朱榮攻之上黨王天穆引兵㑹之壬寅拔其¶
城斬珍孫及襲　魏北海王顥既得志密與臨淮¶
王彧安豐王延明謀叛梁以事難未平藉陳慶之¶
兵力故外同内異言多猜忌慶之亦密爲之僃說¶
顥曰今遠來至此未服者尚多彼若知吾虚實連¶
兵四合將何以禦之宜啟天子更請精兵并敕諸¶
州有南人沒此者悉須部送顥欲從之延明曰慶¶
之兵不出數千已自難制今更増其衆寧肯復爲¶
<pb:KR2c0001_SBCK_022-57a>¶
人用乎大權一去動息由人魏之宗廟於斯墜矣¶
顥乃不用慶之言又慮慶之密啓乃表於上曰今¶
河北河南一時克定惟爾朱榮尚敢跋扈臣與慶¶
之自能擒討州郡新服正須綏撫不宜更復加兵¶
搖動百姓上乃詔諸軍繼進者皆停於境上洛中¶
南兵不滿一萬而羌胡之衆十倍軍副馬佛念謂¶
慶之曰將軍威行河洛聲震中原功高勢重爲魏¶
所疑一旦變生不測可無慮乎不&KR0002;乗其無僃殺¶
顥據洛此千載一時也慶之不從顥先以慶之爲¶
徐州刺史因固求之鎮顥心憚之不遣曰主上以¶
洛陽之地全相任委忽聞捨此朝寄欲往彭城謂¶
<pb:KR2c0001_SBCK_022-57b>¶
君遽取富貴不爲國計非徒有損於君恐僕并受¶
其責慶之不敢復言爾朱榮與顥相持於河上慶¶
之守北中城顥自據南岸慶之三日十一戰殺傷¶
甚衆有夏州義士爲顥守河中渚隂與榮通謀求¶
破橋立效榮引兵赴之及橋破榮應接不逮顥悉¶
屠之榮悵然失望又以安豐王延明緣河固守而¶
北軍無船可渡議欲還北更圖後舉黄門郎楊侃¶
曰大王發并州之日已知夏州義士之謀指來應¶
之邪為欲廣施經略匡復帝室乎夫用兵者何嘗¶
不散而更合瘡愈更戰況今未有所損豈可以一¶
事不諧而衆謀頓廢乎今四方顒顒視公此舉&KR0002;¶
<pb:KR2c0001_SBCK_022-58a>¶
未有所成遽復引歸民情失望各懷去就勝負所¶
在未可知也不&KR0002;徵發民材多爲桴筏間以舟檝¶
緣河布列數百里中皆爲渡勢首尾既逺使顥不¶
知所防一旦得渡必立大功高道穆曰今乗輿飄¶
蕩主憂臣辱大王擁百萬之衆輔天子而令諸侯¶
&KR0002;分兵造筏所在散渡指掌可克柰何捨之北歸¶
使顥復得完聚徵兵天下此所謂養虺成蛇悔無¶
及矣榮曰楊黄門已陳此䇿當相與議之劉靈助¶
言於榮曰不出十日河南必平伏波將軍正平楊¶
檦與其族居馬渚自言有小船數艘求爲鄉導戊¶
辰榮命車騎將軍爾朱兆與大都督賀拔勝縛材¶
<pb:KR2c0001_SBCK_022-58b>¶
爲筏自馬渚西硤石夜渡襲撃顥子領軍將軍冠¶
受擒之安豐王延明之衆聞之大潰顥失據帥麾¶
下數百&KR0016;南走陳慶之収步&KR0016;數千結陳東還顥¶
所得諸城一時復降於魏爾朱榮自追陳慶之㑹¶
嵩高水漲慶之軍士死散略盡乃削須髪爲沙門¶
間行出汝隂還建康猶以功除右衛將軍封永興¶
縣侯中軍大都督兼領軍大將軍楊津入宿殿中¶
掃灑宫庭封閉府庫出迎魏主於北邙流涕謝罪¶
帝慰勞之庚午帝入居華林園大赦以爾朱兆爲¶
車&KR0016;大將軍儀同三司北來軍士及隨駕文武諸¶
立義者加五級河北執事之官及河南立義者加¶
<pb:KR2c0001_SBCK_022-59a>¶
二級壬申加大丞相榮天柱大將軍増封通前二¶
十萬户北海王顥自轘轅南出至臨潁從&KR0016;分散¶
臨潁縣卒江豐斬之癸酉傳首洛陽臨淮王彧復¶
自歸於魏主安豐王延明&KR0157;妻子來犇　乙亥魏¶
主宴勞爾朱榮上黨王天穆及北來督將於都亭¶
出宫人三百繒錦雜綵數萬匹班賜有差凡受元¶
顥爵賞階復者悉追奪之¶
　　　元魏之亂¶
梁武帝天監十八年春正月魏征西將軍平陸文¶
侯張彝之子仲瑀上封事求銓削選格排抑武人¶
不使豫清品於是喧謗盈路立榜大巷克期㑹集¶
<pb:KR2c0001_SBCK_022-59b>¶
屠害其家彞父子晏然不以爲意二月庚午羽林¶
虎賁近千人相帥至尚書省詬罵求仲瑀兄左民¶
郎中始均不獲以瓦石撃省門上下懾懼莫敢禁¶
討遂持火掠道中薪蒿以杖石爲兵器直造其第¶
曳彞堂下捶辱極意唱呼動地焚其第舍始均踰¶
垣走復還拜賊請其父命賊就毆撃生投之火中¶
仲瑀重傷走免彞僅有餘息再宿而死逺近震駭¶
胡太后收掩羽林虎賁凶彊者八人斬之其餘不¶
復窮治乙亥大赦以安之因令武官得依資入選¶
識者知魏之將亂矣初燕燕郡太守髙湖犇魏其¶
子謐爲侍御史坐灋徙懷朔鎮丗居北邊遂習鮮¶
<pb:KR2c0001_SBCK_022-60a>¶
卑之俗謐孫歡沈深有大志家貧執役在平城富¶
人婁氏女見而竒之遂嫁焉始有馬得給鎮爲函¶
使至洛陽見張彞之死還家傾貲以結客或問其¶
故歡曰宿衛相帥焚大臣之第朝廷懼其亂而不¶
問爲政如此事可知矣財物豈可常守邪歡與懷¶
朔省事雲中司馬子如秀容劉貴中山賈顯智戸¶
曹史咸陽孫騰外兵史懷朔侯景獄掾善無尉景¶
廣寧蔡雋特相友善竝以任俠雄於郷里¶
普通五年秀容酋長爾朱榮羽健之&KR0007;孫也榮神¶
機明決御衆嚴整時四方兵起榮隂有大志散其¶
畜牧資財招合驍勇結納豪傑於是侯景司馬子¶
<pb:KR2c0001_SBCK_022-60b>¶
如賈顯度及五原段榮太安竇泰皆往依之顯度¶
顯智之兄也¶
六年　初鄭羲之兄孫儼爲司徒胡國珍行參軍¶
私得幸於太后人未之知蕭寶寅西討以儼爲開¶
府屬太后再攝政儼請奉使還朝太后留之拜諌¶
議大夫中書舍人領尚食典御晝夜禁中每休沐¶
太后嘗遣宦者隨之儼見其妻唯得言家事而已¶
中書舍人樂安徐紇粗有文學先以謟事趙脩坐¶
徙枹罕後還復除中書舍人又謟事清河王懌懌¶
死出爲鴈門太守還洛復謟事元义义敗太后以¶
紇爲懌所厚復召爲中書舍人紇又謟事鄭儼儼¶
<pb:KR2c0001_SBCK_022-61a>¶
以紇有智數仗爲謀主紇以儼有内寵傾身承接¶
共相表裏勢傾内外號爲徐鄭儼累遷至中書令¶
車&KR0016;將軍紇累遷至給事黄門侍郎仍領舍人揔¶
攝中書門下之事軍國詔令莫不由之紇有機辯¶
彊力終日治事略無休息不以爲勞時有急詔令¶
數吏執筆或行或卧人别占之造次俱成不失事¶
理然無經國大體專好小數見人矯爲恭謹逺近¶
輻湊附之給事黄門侍郎&KR0061;飜李神&KR0100;皆領中書¶
舍人爲太后所信任時人云神&KR0100;亦得幸於太后¶
衆莫能明也¶
大通二年春二月魏靈太后再臨朝以來嬖佞用¶
<pb:KR2c0001_SBCK_022-61b>¶
事政事縱弛威恩不立盜賊蠭起封疆日蹙魏肅¶
宗年浸長太后自以所爲不謹恐左右聞之於帝¶
凡帝所愛信者太后輒以事去之務爲壅蔽不使¶
帝知外事通直散&KR0016;常侍昌黎谷士恢有寵於帝¶
使領左右太后屢諷之欲用爲州士恢懷寵不願¶
出外太后乃誣以罪而殺之有蜜多道人能胡語¶
帝嘗置左右太后使人殺之於城南而詐懸賞購¶
賊由是母子之間嫌隙日深是時車&KR0016;將軍儀同¶
三司并肆汾廣&KR0106;雲六州討虜大都督爾朱榮兵¶
勢彊盛魏朝憚之高歡叚榮尉景蔡雋先在杜洛¶
周黨中欲圖洛周不果逃犇葛榮又亡歸爾朱榮¶
<pb:KR2c0001_SBCK_022-62a>¶
劉貴先在爾朱榮所屢薦歡於榮榮見其憔悴未¶
之竒也歡從榮之馬廐廐有悍馬榮命歡翦之歡¶
不加羈絆而翦之竟不蹄齧起謂榮曰御惡人亦¶
猶是矣榮竒其言坐歡於牀下屏左右訪以時事¶
歡曰聞公有馬十二谷色别爲羣畜此竟何用也¶
榮曰但言爾意歡曰今天子闇弱太后淫亂嬖孽¶
擅命朝政不行以明公雄武乗時奮發討鄭儼徐¶
紇之罪以清帝側霸業可舉鞭而成此賀六渾之¶
意也榮大恱語自日中至夜半乃出自是每參軍¶
謀并州刺史元天穆&KR0012;之五丗孫也與榮善榮兄¶
事之榮常與天穆及帳下都督賀拔岳密謀欲舉¶
<pb:KR2c0001_SBCK_022-62b>¶
兵入洛内誅嬖倖外清羣盜二人皆勸成之榮上¶
書以山東羣盜方熾冀定覆没官軍屢敗請遣精¶
&KR0016;三千東援相州太后疑之報以念生梟戮寶寅¶
就擒醜奴請降關隴已定費穆大破羣蠻絳蜀漸¶
平又北海王顥帥衆二萬出鎮相州不須出兵榮¶
復上書以爲賊勢雖衰官軍屢敗人情危怯恐實¶
難用&KR0002;不更思方略無以萬全臣愚以爲蠕蠕主¶
阿那瓌荷國厚恩未應忘報宜遣發兵東趣下口¶
以躡其背北海之軍嚴加警僃以當其前臣麾下¶
雖少輒盡力命自井陘以北&KR0493;口以西分據險要¶
攻其肘腋葛榮雖并洛周威恩未著人類差異形¶
<pb:KR2c0001_SBCK_022-63a>¶
勢可分遂勒兵召集義勇北捍馬邑東塞井陘徐¶
紇說太后以鐵劵間榮左右榮聞而恨之魏肅宗¶
亦惡儼紇等逼於太后不能去密詔榮舉兵内向¶
欲以脅太后榮以髙歡爲前鋒行至上黨帝復以¶
私詔止之儼紇恐禍及已隂與太后謀酖帝癸丑¶
帝暴殂甲寅太后立皇女爲帝大赦既而下詔稱¶
潘充華本實生女故臨洮王寳暉丗子釗體自髙¶
祖宜膺大寳百官文武加二階宿衛加三階乙卯¶
釗即位釗始生三嵗太后欲久專政故貪其幼而¶
立之爾朱榮聞之大怒謂元天穆曰主上晏駕春¶
秋十九海内猶謂之幼君況今奉未言之兒以臨¶
<pb:KR2c0001_SBCK_022-63b>¶
天下欲求治安其可得乎吾欲帥鐵&KR0016;赴哀山陵¶
翦誅姦佞更立長君何如天穆曰此伊霍復見於¶
今矣乃抗表稱大行皇帝背棄萬方海内咸稱酖¶
毒致禍豈有天子不豫&KR0004;不召醫貴戚大臣皆不¶
侍側安得不使遠近怪愕又以皇女爲儲兩虚行¶
赦宥上欺天地下惑朝野已乃選君於孩提之中¶
實使姦豎專朝隳亂綱紀此何異掩目捕雀塞耳¶
盜鍾今羣盜沸騰鄰敵窺窬而欲以未言之兒鎮¶
安天下不亦難乎願聽臣赴闕參預大議問侍臣¶
帝崩之由訪禁衛不知之狀以徐鄭之徒付之司¶
敗雪同天之恥謝逺近之怨然後更擇宗親以承¶
<pb:KR2c0001_SBCK_022-64a>¶
寳祚榮從弟丗隆時爲直閣太后遣詣晉陽慰諭¶
榮榮欲留之丗隆曰朝廷疑兄故遣世隆來今留¶
丗隆使朝廷得預爲之僃非計也乃遣之　三月¶
爾朱榮與元天穆議以彭城武宣王有忠勲其子¶
長樂王子攸素有令望欲立之又遣從子天光及¶
親信奚毅倉頭王相入洛與爾朱丗隆密議天光¶
見子攸具論榮心子攸許之天光等還晉陽榮猶¶
疑之乃以銅爲顯祖諸子孫各鑄像唯長樂王像¶
成榮乃起兵發晉陽丗隆逃出㑹榮於上黨靈太¶
后聞之甚懼悉召王公等入議宗室大臣皆疾太¶
后所爲莫肯致言徐紇獨曰爾朱榮小胡敢稱兵¶
<pb:KR2c0001_SBCK_022-64b>¶
向闕文武宿衛足以制之但守險要以逸待勞彼¶
懸軍千里士馬疲弊破之必矣太后以爲然以黄¶
門侍郎李神軌爲大都督帥衆拒之别將鄭季明¶
鄭先護將兵守河橋武衛將軍費穆屯小平津先¶
䕶儼之從祖兄弟也榮至河内復遣王相密至洛¶
迎長樂王子攸夏四月丙申子攸與兄彭城王劭¶
弟霸城公子王濳自高渚渡河丁酉㑹榮於河陽¶
將士咸稱萬嵗戊戌濟河子攸即帝位以劭爲無¶
上王子正爲始平王以榮爲侍中都督中外諸軍¶
事大將軍尚書令領軍將軍領左右封太原王鄭¶
先護素與敬宗善聞帝即位與鄭季明開城納之¶
<pb:KR2c0001_SBCK_022-65a>¶
李神&KR0100;至河橋聞北中不守即遁還費穆棄衆先¶
降於榮徐紇矯詔夜開殿門取驊騮廐御馬十匹¶
東犇兖州鄭儼亦走還郷里太后盡召肅宗後宫¶
皆令出家太后亦自落髮榮召百官迎車駕己亥¶
百官奉璽綬僃灋駕迎敬宗於河橋庚子榮遣&KR0016;¶
執太后及幼主送至河隂太后對榮多所陳說榮¶
拂衣而起沈太后及幼主於河費穆密說榮曰公¶
士馬不出萬人今長驅向洛前無横陳既無戰勝¶
之威群情素不厭服以京師之衆百官之盛知公¶
虚實有輕侮之心&KR0002;不大行誅罰更樹親黨恐公¶
還北之日未度太行而内變作矣榮心然之謂所¶
<pb:KR2c0001_SBCK_022-65b>¶
親慕容紹宗曰洛中人士繁盛驕侈成俗不加芟¶
翦終難制馭吾欲因百官出迎悉誅之何如紹宗¶
曰太后荒滛失道嬖倖弄權殽亂四海故明公興¶
義兵以清朝廷今無故殱夷多士不分忠佞恐大¶
失天下之望非長䇿也榮不聽乃請帝循河西至¶
淘渚引百官於行宫西北云欲祭天百官既集列¶
胡&KR0016;圍之責以天下喪亂肅宗暴崩皆由朝臣貪¶
虐不能匡弼因縱兵殺之自丞相高陽王雍司空¶
元欽儀同三司義陽王略以下死者二千餘人前¶
黄門郎王遵業兄弟居父喪其母敬宗之從母也¶
相帥出迎俱死遵業慧龍之孫也雋爽涉學時人¶
<pb:KR2c0001_SBCK_022-66a>¶
惜其才而譏其躁有朝士百餘人後至榮復以胡¶
&KR0016;圍之令曰有能爲禪文者免死侍御史趙元則¶
出應募遂使爲之榮又令其軍士言元氏既㓕爾¶
朱氏興皆稱萬嵗榮又遣數十人拔刀向行宫帝¶
與無上王劭始平王子正俱出帳外榮先遣并州¶
人郭羅刹西部高車叱烈殺&KR0017;侍帝側詐言防衛¶
抱帝入帳餘人即殺劭及子正又遣數十人遷帝¶
於河橋置之幕下帝憂憤無計使人諭旨於榮曰¶
帝王迭興盛衰無常今四方瓦解將軍奮袂而起¶
所向無前此乃天意非人力也我本相投志在全¶
生豈敢妄希天位將軍見逼以至於此&KR0002;天命有¶
<pb:KR2c0001_SBCK_022-66b>¶
歸將軍宜時正尊號&KR0002;推而不居存魏社稷亦當¶
更擇親賢而輔之時都督高歡勸榮稱帝左右多¶
同之榮疑未決賀拔岳進曰將軍首舉義兵志除¶
姦逆大勲未立遽有此謀正可速禍未見其福榮¶
乃自鑄金爲像凡四鑄不成功曹參軍燕郡劉靈¶
助善卜筮榮信之靈助言天時人事未可榮曰若¶
我不吉當迎天穆立之靈助曰天穆亦不吉唯長¶
樂王有天命耳榮亦精神恍惚不自支持乆而方¶
寤深自愧悔曰過誤若是唯當以死謝朝廷賀拔¶
岳請殺高歡以謝天下左右皆曰歡雖復愚踈言¶
不思難今四方多事須藉武將請捨之收其後效¶
<pb:KR2c0001_SBCK_022-67a>¶
榮乃止夜四更復迎帝還營榮望馬首叩頭請死¶
榮所從胡&KR0016;殺朝士既多不敢入洛城即欲向北¶
爲遷都之計榮狐疑甚乆武衛將軍汎禮固諫辛¶
丑榮奉帝入城帝御太極殿下詔大赦改元建義¶
從太原王將士普加五階在京文官二階武官三¶
階百姓復租役三年時百官蕩盡存者皆竄匿不¶
出唯散&KR0016;常侍山偉一人拜赦於闕下洛中士民¶
草草人懷異慮或云榮欲縱兵大掠或云欲遷都¶
晉陽富者棄宅貧者襁負率皆逃竄什不存一二¶
直衛空虛官守曠廢榮乃上書稱大兵交際難可¶
齊壹諸王朝貴横死者衆臣今粉軀不足塞咎乞¶
<pb:KR2c0001_SBCK_022-67b>¶
追贈亡者微申私責無上王請追尊爲無上皇帝¶
自餘死於河隂者諸王贈三司三品贈令僕五品¶
贈刺史七品已下及白民贈郡鎮死者無後聽繼¶
即授封爵又遣使者循城勞問詔從之於是朝士¶
稍出人心粗安封無上王之子韶爲彭城王榮猶¶
執遷都之議帝亦不能違都官尚書元諶爭之以¶
爲不可榮怒曰何關君事而固執也且河隂之役¶
君應知之諶曰天下事當與天下論之柰何以河¶
隂之酷而恐元諶諶國之宗室位居常伯生既無¶
益死復何損正使今日碎首流腸亦無所懼榮大¶
怒欲抵諶罪爾朱丗隆固諌乃止見者莫不震悚¶
<pb:KR2c0001_SBCK_022-68a>¶
諶顔色自若後數日帝與榮登高見宫闕壯麗列¶
樹成行乃歎曰臣昨愚闇有北遷之意今見皇居¶
之盛熟思元尚書言深不可奪由是罷遷都之議¶
　庚戌魏賜爾朱榮子义羅爵梁郡主　五月丁¶
巳朔魏加爾朱榮北道大行臺爾朱榮入見魏主¶
於明光殿重謝河橋之事誓言無復貳心帝自起¶
止之因復爲榮誓言無疑心榮喜因求酒飲之熟¶
醉帝欲誅之左右苦諌乃止即以牀轝向中常侍¶
省榮夜半方寤遂逹旦不眠自此不復禁中宿矣¶
榮女先爲肅宗嬪榮欲敬宗立以爲后帝疑未決¶
給事黄門侍郎祖瑩曰昔文公在秦懷嬴入侍事¶
<pb:KR2c0001_SBCK_022-68b>¶
有反經合義陛下獨何疑焉帝遂從之榮意甚恱¶
榮舉止輕脫喜馳射每入朝見更無所爲唯戲上¶
下馬於西林園宴射&KR0106;請皇后出觀并召王公妃¶
主共在一堂每見天子射中輒自起舞叫將相卿¶
士悉皆盤旋乃至妃主亦不免隨之舉袂及酒酣¶
耳熱必自匡坐唱虜歌日暮罷歸與左右連手蹋¶
地唱回波樂而出性甚嚴暴喜愠無&KR0106;刀槊弓矢¶
不離於手每有瞋嫌即行撃射左右&KR0106;有死憂嘗¶
見沙彌重&KR0016;一馬榮即令相觸力窮不復能動遂¶
使傍人以頭相撃死而後已辛酉榮還晉陽帝餞¶
之於邙隂榮令元天穆入洛陽加天穆侍中録尚¶
<pb:KR2c0001_SBCK_022-69a>¶
書事京畿大都督兼領軍將軍以行臺郎中桑乾¶
朱瑞爲黄門侍郎兼中書舍人朝廷要官悉用其¶
腹心爲之　魏貟外散&KR0016;常侍高乾祐之從子也¶
與弟敖曹季式皆喜輕俠與魏主有舊爾朱榮之¶
向洛也逃犇齊州聞河隂之亂遂集流民起兵於¶
河濟之間受葛榮官爵頻破州軍魏王使元欣諭¶
旨乾等乃降以乾爲給事黄門侍郎兼武衛將軍¶
敖曹爲通直散&KR0016;侍郎榮以乾兄弟前爲叛亂不¶
應復居近要魏主乃聽解官歸郷里敖曹復行抄¶
掠榮誘執之與薛脩義同拘於&KR0051;陽敖曹名昻以¶
字行　秋七月乙丑魏加爾朱榮柱國大將軍録¶
<pb:KR2c0001_SBCK_022-69b>¶
尚書事　初宇文肱從鮮于脩禮攻定州戰死於¶
唐河其子泰在脩禮軍中脩禮死從葛榮葛榮敗¶
爾朱榮愛泰之才以爲統軍　辛巳以爾朱榮爲¶
大丞相都督河北畿外諸軍事榮子平昌公文殊¶
樂昌公文暢並進爵爲王¶
中大通二年秋八月魏爾朱榮雖居外藩遥制朝¶
政樹置親黨布列魏主左右伺察動靜大小必知¶
魏主雖受制於榮然性勤政事朝夕不倦數親覽¶
辭訟理寃獄榮聞之不恱帝又與吏部尚書李神¶
雋議清治選部榮嘗關補曲陽縣令神雋以階懸¶
不奏别更擬人榮大怒即遣所補者往奪其任神¶
<pb:KR2c0001_SBCK_022-70a>¶
雋懼而辭位榮使尚書左僕射爾朱丗隆攝選榮¶
啓北人爲河南諸州帝未之許太宰天穆入見面¶
論帝猶不許天穆曰天柱既有大功爲國宰相若¶
請普代天下官恐陛下亦不得違之如何啓數人¶
爲州遽不用也帝正色曰天柱&KR0002;不爲人臣朕亦¶
須代如其猶存臣節無代天下百官之理榮聞之¶
大恚恨曰天子由誰得立今乃不用我語爾朱皇¶
后性妬忌屢致忿恚帝遣爾朱丗隆語以大理后¶
曰天子由我家置立今便如此我父本即自作今¶
亦復決丗隆曰止自不爲&KR0002;本自爲之臣今亦封¶
王矣帝既外逼於榮内迫皇后&KR0106;怏怏不以萬乗¶
<pb:KR2c0001_SBCK_022-70b>¶
爲樂唯幸冦盜未息欲使與榮相持及關隴既定¶
告捷之日乃不甚喜謂尚書令臨淮王彧曰即今¶
天下便是無賊彧見帝色不恱曰臣恐賊平之後¶
方勞聖慮帝畏餘人怪之還以它語亂之曰然撫¶
寧荒餘彌成不易榮見四方無事奏稱參軍許周¶
勸臣取九錫臣惡其言已斥遣令去榮時望得殊¶
禮故以意諷朝廷帝實不欲與之因稱嘆其忠榮¶
好獵不捨寒暑列圍而進令士卒必齊壹雖遇險¶
阻不得違避一鹿逸出必數人坐死有一卒見虎¶
而走榮謂曰汝畏死邪即斬之自是每獵士卒如¶
登戰場嘗見虎在窮谷中榮令十餘人空手搏之¶
<pb:KR2c0001_SBCK_022-71a>¶
毋得損傷死者數人卒擒得之以此爲樂其下甚¶
苦之太宰天穆從容謂榮曰大王勲業已盛四方¶
無事唯宜脩政養民順時蒐狩何必盛夏馳逐感¶
傷和氣榮攘袂曰靈后女主不能自正推奉天子¶
乃人臣常節葛榮之徒本皆奴才乗時作亂譬如¶
奴走擒獲即已頃來受國大恩未能混壹海内何¶
得遽言勲業如聞朝士猶自寛縱今秋欲與兄戒¶
勒士馬校獵嵩高令貪汚朝貴入圍&KR0366;虎仍出魯¶
陽歷三荆悉擁生蠻北填六鎮回軍之際掃平汾¶
胡明年簡練精&KR0016;分出江淮蕭衍&KR0002;降乞萬户侯¶
如其不降以數千&KR0016;徑度縛取然後與兄奉天子¶
<pb:KR2c0001_SBCK_022-71b>¶
廵四方乃可稱勲耳今不頻獵兵士懈怠安可復¶
用也城陽王徽之妃帝之舅女侍中李彧延寔之¶
子帝之姊壻也徽彧欲得權寵惡榮爲已害日毁¶
榮於帝勸帝除之帝懲河隂之難恐榮終難保由¶
是密有圖榮之意侍中楊侃尚書右僕射元羅亦¶
預其謀㑹榮請入朝欲視皇后㝃乳徽等勸帝因¶
其入刺殺之唯膠東侯李侃晞濟隂王暉業言榮¶
&KR0002;來必當有僃恐不可圖又欲殺其黨與發兵拒¶
之帝疑未定而洛陽人懷憂懼中書侍郎邢子才¶
之徒已避之東出榮乃遍與朝士書相任去留中¶
書舍人温子昇以書呈帝帝&KR0106;望其不來及見書¶
<pb:KR2c0001_SBCK_022-72a>¶
以榮必來色甚不恱子才名邵以字行巒之族弟¶
也時人多以字行者舊史皆因之武衛將軍奚毅¶
建義初往來通命帝每期之甚重然猶以榮所親¶
信不敢與之言情毅曰&KR0002;必有變臣寧死陛下不¶
能事契胡帝曰朕保天柱無異心亦不忘卿忠款¶
爾朱丗隆疑帝欲爲變乃爲匿名書自牓其門云¶
天子與楊侃高道穆等為計欲殺天柱取以呈榮¶
榮自恃其彊不以爲意手毁其書唾地曰丗隆無¶
膽誰敢生心榮妻北郷長公主亦勸榮不行榮不¶
從是月榮將四五千&KR0016;發并州時人皆言榮反又¶
云天子必當圖榮九月榮至洛陽帝即欲殺之以¶
<pb:KR2c0001_SBCK_022-72b>¶
太宰天穆在并州恐爲後患故忍未發并召天穆¶
有人告榮云帝欲圖之榮即具奏帝曰外人亦言¶
王欲害我豈可信之於是榮不自疑每入謁帝從¶
人不過數十又皆挺身不持兵仗帝欲止城陽王¶
徽曰縱不反亦何可耐況不可保邪先是長星出¶
中台掃大角&KR0106;州人高榮祖頗知天文榮問之對¶
曰除舊布新之象也榮甚恱榮至洛陽行臺郎中¶
李顯和曰天柱至那無九錫安須王自索也亦是¶
天子不見機都督郭羅察曰今年真可作禪文何¶
但九錫參軍禇光曰人言并州城上有紫氣何慮¶
天柱不應之榮下人皆陵侮帝左右無所忌憚故¶
<pb:KR2c0001_SBCK_022-73a>¶
其事皆上聞奚毅又見帝求間帝即下明光殿與¶
語知其至誠乃召城陽王徽及楊侃李彧告以毅¶
語榮小女適帝兄子陳留王寛榮嘗指之曰我終¶
當得此壻力徽以白帝曰榮慮陛下終爲己患脫¶
有東宫必貪立孩幼若皇后不生太子則立陳留¶
耳帝夢手把刀自割落十指惡之告徽及楊侃徽¶
曰蝮蛇螫手壯士解腕割指亦是其類乃吉祥也¶
戊子天穆至洛陽帝出迎之榮與天穆並從入西¶
林園讌射榮奏曰近來侍官皆不習武陛下宜將¶
五百&KR0016;出獵因省辭訟先是奚毅言榮欲因獵挾¶
天子移都由是帝益疑之辛卯帝召中書舍人温¶
<pb:KR2c0001_SBCK_022-73b>¶
子昇告以殺榮狀并問以殺董卓事子昇具通本¶
末帝曰王允&KR0002;即赦涼州人必不應至此良乆語¶
子昇曰朕之情理卿所具知死猶須爲況不必死¶
吾寧爲高貴郷公死不爲常道郷公生帝謂殺榮¶
天穆即赦其黨皆應不動應詔王道習曰爾朱丗¶
隆司馬子如朱元龍特爲榮所委任具知天下虚¶
實謂不宜留徽及楊侃皆曰若丗隆不全仲逺天¶
光豈有來理帝亦以爲然徽曰榮腰間嘗有刀或¶
能狼戾傷人臨事願陛下起避之乃伏侃等十餘¶
人於明光殿東其日榮與天穆並入坐食未訖起¶
出侃等從東階上殿見榮天穆已至中庭事不果¶
<pb:KR2c0001_SBCK_022-74a>¶
壬辰帝忌日癸巳榮忌日甲午榮暫入即詣陳留¶
王家飲酒極醉遂言病動頻日不入帝謀頗泄丗¶
隆又以告榮且勸其速發榮輕帝以爲無能爲曰¶
何怱怱預帝謀者皆懼帝患之城陽王徽曰以生¶
太子爲辭榮必入朝因此斃之帝曰后懷孕始九¶
月可乎徽曰婦人不及期而産者多矣彼必不疑¶
帝從之戊戌帝伏兵於明光殿東序聲言皇子生¶
遣徽馳&KR0016;至榮第告之榮方與上黨王天穆博徽¶
脫榮帽懽舞盤旋兼殿内文武傳聲趣之榮遂信¶
之與天穆俱入朝帝聞榮來不覺失色中書舍人¶
温子昇曰陛下色變帝連索酒飲之帝令子昇作¶
<pb:KR2c0001_SBCK_022-74b>¶
赦文既成執以出遇榮自外入問是何文書子昇¶
顔色不變曰敕榮不取視而入帝在東序下西向¶
坐榮天穆在御榻西北南向坐徽入始一拜榮見¶
光禄少卿魯安典御李侃晞等抽刀從東戸入即¶
起趨御坐帝先横刀膝下遂手刃之安等亂斫榮¶
與天穆同時俱死榮子菩提及車&KR0016;將軍爾朱陽¶
覩等三十人從榮入宫亦爲伏兵所殺帝得榮手¶
板上有數牒啓皆左右去留人名非其腹心者悉¶
在出限帝曰竪子&KR0002;過今日遂不可制於是内外¶
喜譟聲滿洛陽城百僚入賀帝登閶闔門下詔大¶
赦遣武衛將軍奚毅前燕州刺史崔淵將兵鎮北¶
<pb:KR2c0001_SBCK_022-75a>¶
中是夜爾朱丗隆奉北郷長公主帥榮部曲焚西¶
陽門出屯河隂衛將軍賀拔勝與榮黨田怡等聞¶
榮死犇赴榮第時宫殿門猶未加嚴防怡等議即¶
攻門勝止之曰天子既行大事必當有僃吾等衆¶
少何可輕爾但得出城更爲它計怡乃止及丗隆¶
走勝遂不從帝甚嘉之朱瑞雖爲榮所委而善處¶
朝廷之間帝亦善遇之故瑞從丗隆走而中道逃¶
還榮素厚金紫光禄大夫司馬子如榮死自宫中¶
突出至榮第棄家隨榮妻子走出城丗隆即欲還¶
北子如曰兵不厭詐今天下恟恟唯彊是視當此¶
之際不可以弱示人&KR0002;亟北走恐變生肘腋不如¶
<pb:KR2c0001_SBCK_022-75b>¶
分兵守河橋遣軍向京師出其不意或可成功假¶
使不得所欲亦足示有餘力使天下畏我之彊不¶
敢叛散丗隆從之己亥攻河橋擒奚毅等殺之據¶
北中城魏朝大懼遣前華陽太守叚育慰諭之丗¶
隆斬首以徇魏以雍州刺史爾朱天光爲侍中儀¶
同三司以司空楊津爲都督并肆等九州諸軍事¶
驃&KR0016;大將軍并州刺史兼尚書令北道大行臺經¶
略河汾榮之入洛也以高敖曹自隨禁於駝牛署¶
榮死帝引見勞勉之兄乾自東冀州馳赴洛陽帝¶
以乾爲河北大使敖曹爲直閤將軍使歸招集郷¶
曲爲表裏形援帝親送之於河橋舉酒指水曰卿¶
<pb:KR2c0001_SBCK_022-76a>¶
兄弟冀部豪傑能令士卒致死京城儻有變可爲¶
朕河上一揚塵乾垂涕受詔敖曹援劒起舞誓以¶
必死冬十月癸卯朔丗隆遣爾朱拂律歸將胡&KR0016;¶
一千皆白服來至郭下索太原王尸帝升大夏門¶
望之遣主書牛灋尚謂之曰太原王立功不終隂¶
圖舋逆王灋無親已正刑書罪止榮身餘皆不問¶
卿等&KR0002;降官爵如故拂律歸曰臣等從太原王入¶
朝忽致寃酷今不忍空歸願得太原王尸生死無¶
恨因涕泣哀不自勝羣胡皆慟哭聲振城邑帝亦¶
爲之愴然遣侍中朱瑞齎鐵劵賜丗隆丗隆謂瑞¶
曰太原王功格天地赤心奉國長樂不顧信誓枉¶
<pb:KR2c0001_SBCK_022-76b>¶
加屠害今日兩行鐵字何足可信吾爲太原王報¶
讎終無降理瑞還白帝帝即出庫物置城西門外¶
募敢死之士以討丗隆一日即得萬人與拂律歸¶
等戰於郭外拂律歸等生長戎旅洛陽之人不習¶
戰鬭屢戰不克甲辰以前車&KR0016;大將軍李叔仁爲¶
大都督帥衆討丗隆戊申皇子生大赦以中書令¶
魏蘭根兼尚書左僕射爲河北行臺定相殷三州¶
皆稟蘭根節度爾朱氏兵猶在城下帝集羣臣博¶
議皆恇懼不知所出通直散&KR0016;常侍李苗奮衣起¶
曰今小賊唐突如此朝廷有不測之危正是忠臣¶
烈士效節之日臣雖不武請以一旅之衆爲陛下¶
<pb:KR2c0001_SBCK_022-77a>¶
徑斷河橋城陽王徽高道穆皆以爲善帝許之乙¶
卯苗募人從馬渚上流乗船夜下去橋數里縱火¶
船焚河橋倐忽而至爾朱氏兵在南岸者望之爭¶
橋北度俄而橋絶溺死者甚衆苗將百許人泊於¶
小渚以待南援官軍不至爾朱氏就撃之左右皆¶
盡苗赴水死帝傷惜之贈車&KR0016;大將軍儀同三司¶
封河陽侯謚曰忠烈丗隆亦収兵北遁丙辰詔行¶
臺源子恭將步&KR0016;一萬出西道楊昱將募士八千¶
出東道以討之子恭仍鎮太行丹谷築壘以防之¶
丗隆至建州刺史陸希質閉城拒守丗隆攻拔之¶
殺城中人無遺類以肆其忿唯希質走免詔以前¶
<pb:KR2c0001_SBCK_022-77b>¶
東荆州刺史元顯恭爲&KR0051;州刺史兼尚書左僕射¶
西道行臺　魏東徐州刺史廣長斛斯椿素依附¶
爾朱榮榮死椿懼棄州歸汝南王恱　汾州刺史¶
爾朱兆聞榮死自汾州帥&KR0016;據&KR0051;陽丗隆至長子¶
兆來㑹之壬申共推太原太守行并州事長廣王¶
曄即皇帝位大赦改元建明曄英之弟子也以兆¶
爲大將軍進爵爲王丗隆爲尚書令賜爵樂平王¶
加太傅司州牧又以榮從弟度律爲太尉賜爵常¶
山王丗隆兄天柱長史彦伯爲侍中徐州刺史仲¶
逺爲車騎大將軍兼尚書左僕射三徐州大行臺¶
仲逺亦起兵向洛陽爾朱天光之克平涼也宿勤¶
<pb:KR2c0001_SBCK_022-78a>¶
明達請降既而復叛北走天光遣賀拔岳討之明¶
逹犇東夏岳聞爾朱榮死不復窮追還涇州以待¶
天光天光與侯莫陳恱亦下隴與岳謀引兵向洛¶
魏敬宗使朱瑞慰諭天光天光與岳謀欲令帝外¶
犇而更立宗室乃頻啟云臣實無異心惟欲仰奉¶
天顔以申宗門之罪又使其下僚屬啓云天光密¶
有異圖願思勝筭以防之范陽太守盧文偉誘平¶
州刺史侯淵出獵閉門拒之淵屯於郡南爲榮舉¶
哀勒兵南向進至中山行臺僕射魏蘭根邀撃之¶
爲淵所敗敬宗以城陽王徽兼大司馬録尚書事¶
揔統内外徽意謂榮既死枝葉自應散落及爾朱¶
<pb:KR2c0001_SBCK_022-78b>¶
丗隆等兵四起黨衆日盛徽憂怖不知所出性多¶
忌嫉不欲人居已前每獨與帝謀議羣臣有獻䇿¶
者徽輒勸帝不納且曰小賊何慮不平又靳惜財¶
貨賞賜率皆薄少或多而中減或與而復追故徒¶
有糜費而恩不感物十一月癸酉朔敬宗以車&KR0016;¶
將軍鄭先護爲大都督與行臺楊昱共討爾朱仲¶
逺乙亥以司徒長孫稚爲太尉臨淮王彧爲司徒¶
丙子進雍州刺史廣宗公爾朱天光爵爲王長廣¶
王亦以天光爲隴西王爾朱仲逺攻西兖州丁丑¶
拔之擒刺史王衍衍肅之兄子也癸未敬宗以右¶
衛將軍賀拔勝爲東征都督壬辰又以鄭先護兼¶
<pb:KR2c0001_SBCK_022-79a>¶
尚書左僕射爲行臺與勝共討仲逺戊戌詔罷魏¶
蘭根行臺以定州刺史薛曇尚兼尚書爲北道行¶
臺鄭先護疑賀拔勝置之營外庚子勝與仲逺戰¶
於滑臺東兵敗降於仲逺初爾朱榮嘗從容問左¶
右曰一日無我誰可主軍皆稱爾朱兆榮曰兆雖¶
勇於戰鬭然所將不過三千&KR0016;多則亂矣堪代我¶
者唯賀六渾耳因戒兆曰爾非其匹終當爲其穿¶
鼻乃以高歡爲晉州刺史及兆引兵向洛遣使召¶
歡歡遣長史孫騰詣兆辭以山蜀未平今方攻討¶
不可委去致有後憂定蜀之日當隔河爲掎角之¶
勢兆不恱曰還白髙&KR0051;州吾得吉夢夢與吾先人¶
<pb:KR2c0001_SBCK_022-79b>¶
登高丘丘旁之地耕之已熟獨餘馬藺先人命吾¶
拔之隨手而盡以此觀之往無不克騰還報歡曰¶
兆狂愚如是而敢爲悖逆吾勢不得乆事爾朱矣¶
十二月壬寅朔爾朱兆攻丹谷都督崔伯鳯戰死¶
都督史仵龍開壁請降源子恭退走兆輕兵倍道¶
兼行從河橋西涉渡先是敬宗以大河深廣謂兆¶
未能猝濟是日水不沒馬腹甲辰暴風黄塵漲天¶
兆&KR0016;叩宫門宿衛乃覺彎弓欲射矢不得發一時¶
散走華山王鷙斤之&KR0007;孫也素附爾朱氏帝始聞¶
兆南下欲自帥諸軍討之鷙說帝曰黄河萬仞兆¶
安得渡帝遂自安及兆入宫鷙復約止衛兵不使¶
<pb:KR2c0001_SBCK_022-80a>¶
&KR0242;帝步出雲龍門外遇城陽王徽乗馬走帝屢呼¶
之不顧而去兆&KR0016;執帝鎻於永寧寺樓上帝寒甚¶
就兆求頭巾不與兆營於尚書省用天子金鼔設¶
刻漏於庭撲殺皇子汙辱嬪御妃主縱兵大掠殺¶
司空臨淮王彧尚書左僕射范陽王誨青州刺史¶
李延寔等城陽王徽走至山南抵前洛陽令冦祖¶
仁家祖仁一門三刺史皆徽所引拔以有舊恩故¶
投之徽齎金百斤馬五十匹祖仁利其財外雖容¶
納而私謂子弟曰如聞爾朱兆購募城陽王得之¶
者封千户侯今日富貴至矣乃怖徽云官捕將至¶
令其逃於它所使人於路邀殺之送首於兆兆亦¶
<pb:KR2c0001_SBCK_022-80b>¶
不加勲賞兆夢徽謂已曰我有金二百斤馬百匹¶
在祖仁家卿可取之兆既覺意所夢爲實即掩捕¶
祖仁徴其金馬祖仁謂人密告望風款服云實得¶
金百斤馬五十匹兆疑其隱匿依夢徵之祖仁家¶
舊有金三十斤馬三十匹盡以輸兆兆猶不信發¶
怒執祖仁懸首高樹大石墜足捶之至死爾朱丗¶
隆至洛陽兆自以爲已功責丗隆曰叔父在朝日¶
乆耳目應廣如何令天柱受禍按劒瞋目聲色甚¶
厲丗隆遜辭拜謝然後得已由是深恨之爾朱仲¶
逺亦自滑臺至洛戊申魏長廣王大赦爾朱榮之¶
死也敬宗詔河西賊帥紇豆陵步蕃使襲秀容及¶
<pb:KR2c0001_SBCK_022-81a>¶
兆入洛步蕃南下兵勢甚盛故兆不暇乆留亟還¶
晉陽以禦之使爾朱丗隆度律彦伯等留鎮洛陽¶
甲寅兆遷敬宗於晉陽兆自於河梁監閲財資高¶
歡聞敬宗向晉陽帥&KR0016;東廵以邀之不及因與兆¶
書爲陳禍福不宜害天子受惡名兆怒不納爾朱¶
天光輕&KR0016;入洛見丗隆等即還雍州&KR0004;敬宗恐北¶
軍不利欲爲南走之計託云征蠻以高道穆爲南¶
道大行臺未及發而兆入洛道穆託疾去丗隆殺¶
之主者請追李苗封贈丗隆曰當時衆議更一二¶
日即欲縱兵大掠焚燒郭邑賴苗之故京師獲全¶
天下之善一也不宜復追爾朱榮之死也丗隆等¶
<pb:KR2c0001_SBCK_022-81b>¶
徵兵於大寧太守代人房謨謨不應前後斬其三¶
使遣弟毓詣洛陽及兆得志其黨建州刺史是蘭¶
安定執謨繋州獄郡中蜀人聞之皆叛安定給謨¶
弱馬令軍前慰勞諸賊見謨莫不遥拜謨先所乗¶
馬安定别給將士戰敗蜀人得之謂謨遇害莫不¶
悲泣善養其馬不聽人乗之兒童婦女競投草粟¶
皆言此房公馬也爾朱丗隆聞之捨其罪以爲其¶
府長史北道大行臺楊津以衆少留鄴召募欲自¶
&KR0493;口入并州㑹爾朱兆入洛津乃散衆輕&KR0016;還朝¶
爾朱丗隆與兄弟宻謀慮長廣王母衛氏干預朝¶
政伺其出行遣數十騎如劫盜者於京巷殺之尋¶
<pb:KR2c0001_SBCK_022-82a>¶
懸牓以千萬錢募賊甲子爾朱兆縊敬宗於晉陽¶
三級佛寺并殺陳留王寛是月紇豆陵步蕃大破¶
爾朱兆於秀容南逼晉陽兆懼使人召高歡并力¶
僚屬皆勸歡勿應召歡曰兆方急保無它慮遂行¶
歡所親賀拔焉過兒請緩行以弊之歡往往逗留¶
辭以河無橋不得渡歩蕃兵日盛兆屢敗告急於¶
歡歡乃往從之兆時避歩蕃南出步蕃至平樂郡¶
歡與兆進兵合撃大破之斬步蕃於石鼓山其衆¶
退走兆德歡相與誓爲兄弟將數十&KR0016;詣歡通夜¶
宴飲初葛榮部衆流入并肆者二十餘萬爲契胡¶
陵暴皆不聊生大小二十六反誅夷者半猶謀亂¶
<pb:KR2c0001_SBCK_022-82b>¶
不止兆患之問計於歡歡曰六鎮反殘不可盡殺¶
宜選王腹心使統之有犯者罪其帥則所罪者寡¶
矣兆曰善誰可使者賀拔允時在坐請使歡領之¶
歡拳敺其口折一齒曰平生天柱時奴輩伏處分¶
如鷹犬今日天下事取捨在王而阿鞠泥敢僣易¶
妄言請殺之兆以歡爲誠遂以其衆委焉歡以兆¶
醉恐醒而悔之遂出宣言受委統州鎮兵可集汾¶
東受號令乃建牙陽曲川陳部分軍士素惡兆而¶
樂屬歡莫不皆至居無何又使劉貴請兆以并肆¶
頻嵗霜旱降戸掘田䑕而食之面無榖色徒汙人¶
境内請令就食山東待温飽更受處分兆從其議¶
<pb:KR2c0001_SBCK_022-83a>¶
長史慕容紹宗諫曰不可方今四方紛擾人懷異¶
望高公雄才蓋丗復使握大兵於外譬如借蛟龍¶
以雲雨將不可制矣兆曰有香火重誓何慮邪紹¶
宗曰親兄弟尚不可信何論香火時兆左右已受¶
歡金因稱紹宗與歡有舊隙兆怒囚紹宗趣歡發¶
歡自晉陽出&KR0493;口道逢北郷長公主自洛陽來有¶
馬三百匹盡奪而易之兆聞之乃釋紹宗而問之¶
紹宗曰此猶是掌握中物也兆乃自追歡至襄垣¶
㑹漳水暴漲橋壞歡隔水拜曰所以借公主馬非¶
有它故僃山東盜耳王信公主之䜛自來賜追今¶
不辭度水而死恐此衆便叛兆自陳無此意因輕¶
<pb:KR2c0001_SBCK_022-83b>¶
馬度水與歡坐幕下陳謝授歡刀引頸使歡斫之¶
歡大哭曰自天柱之薨賀六渾更何所仰但願大¶
家千萬嵗以申力用耳今爲旁人所&KR0799;間大家何¶
忍復出此言兆投刀於地復斬白馬與歡爲誓因¶
留宿夜飲尉景伏壯士欲執兆歡齧臂止之曰今¶
殺之其黨必犇歸聚結兵飢馬瘦不可與敵&KR0002;英¶
雄乗之而起則爲害滋甚不如且置之兆雖驍勇¶
兇悍無謀不足圖也旦日兆歸營復召歡歡將上¶
馬詣之孫騰牽歡衣歡乃止兆隔水肆罵馳還&KR0051;¶
陽兆腹心念賢領降户家屬别爲營歡僞與之善¶
覩其佩刀因取殺之士衆感恱益願附從　斛斯¶
<pb:KR2c0001_SBCK_022-84a>¶
椿復棄汝南王恱犇魏¶
三年春正月魏右僕射鄭先護聞洛陽不守士衆¶
逃散遂來奔丙申以先護爲征北大將軍魏自敬¶
宗被囚宫室空近百日爾朱丗隆鎮洛陽商旅流¶
通盜賊不作丗隆兄弟密議以長廣王踈逺又無¶
人望欲更立近親儀同三司廣陵王恭羽之子也¶
好學有志度正光中領給事黃門侍郎以元义擅¶
權託瘖病居龍華佛寺無所交通永安未有白敬¶
宗言王陽瘖將有異志恭懼逃於上洛山洛州刺¶
史執送之繋治乆之以無狀獲免關西大行臺郎¶
中薛孝通說爾朱天光曰廣陵王高祖猶子夙有¶
<pb:KR2c0001_SBCK_022-84b>¶
令望沈晦不言多歷年所&KR0002;奉以爲主必天人允¶
叶天光與爲隆等謀之疑其實瘖使爾朱彦伯潜¶
往敦諭且脅之恭乃曰天何言哉丗隆等大喜孝¶
通聦之子也二月己巳長廣王至邙山南丗隆等¶
爲之作禪文使泰山太守遼西竇瑗執鞭獨入啓¶
長廣王曰天人之望皆在廣陵願行堯舜之事遂¶
署禪文廣陵王奉表三讓然後即位大赦改元普¶
泰黄門侍郎邢子才爲赦文叙敬宗枉殺太原王¶
榮之狀節閔帝曰永安手翦彊臣非爲失德直以¶
天未厭亂故逢成濟之禍耳因顧左右取筆自作¶
赦文直言門下朕以寡德運屬樂推思與億兆同¶
<pb:KR2c0001_SBCK_022-85a>¶
兹大慶肆眚之科一依常式帝閉口八年至是乃¶
言中外欣然以爲明主望致太平庚午詔以三皇¶
稱皇五帝稱帝三代稱王蓋遞爲沖挹自秦以來¶
競稱皇帝予今但稱帝亦已襃矣加爾朱世隆儀¶
同三司贈爾朱榮相國晉王加九錫丗隆使百官¶
議榮配饗司直劉季明曰若配丗宗於時無功&KR0002;¶
配孝明親害其母&KR0002;配莊帝爲臣不終以此論之¶
無所可配丗隆怒曰汝應死季明曰下官既爲議¶
首依禮而行不合聖心翦戮唯命丗隆亦不之罪¶
以榮配高祖廟廷又爲榮立廟於首陽山因周公¶
舊廟而爲之以爲榮功可比周公廟成尋爲火所¶
<pb:KR2c0001_SBCK_022-85b>¶
焚爾朱兆以不預廢立之謀大怒欲攻爲隆丗隆¶
使爾朱彦伯往諭之乃止初敬宗使安東將軍史¶
仵龍平北將軍楊文義各領兵三千守太行嶺侍¶
中源子恭鎮河内及爾朱兆南向仵龍文義帥衆¶
先降由是子恭之軍望風亦潰兆遂乗勝直入洛¶
陽至是爾朱丗隆論仵龍文義之功各封千户侯¶
魏主曰仵龍文義於王有功於國無勲竟不許爾¶
朱仲逺鎮滑臺表用其下都督爲西兖州刺史先¶
用後表詔答曰已能近補何勞逺聞　幽安營并¶
四州行臺劉靈助自謂方術可以動人又推筭知¶
爾朱氏將衰乃起兵自稱燕王開府儀同三司大¶
<pb:KR2c0001_SBCK_022-86a>¶
行臺聲言爲敬宗復讎且妄述圖䜟云劉氏當王¶
由是幽瀛滄冀之民多從之從之者夜舉火爲號¶
不舉火者諸村共屠之引兵南至博陵之安國城¶
爾朱兆遣監軍孫白鷂至冀州託言調發民馬欲¶
俟高乾兄弟送馬而收之乾等知之與前河内太¶
守封隆之等合謀濳部勒壯士襲據信都殺自鷂¶
執刺史元嶷乾等欲推其父翼行州事翼曰和集¶
郷里我不如封皮乃奉隆之行州事爲敬宗舉哀¶
將士皆縞素升壇誓衆移檄州郡共討爾朱氏仍¶
受劉靈助節度隆之磨奴之族孫也殷州刺史爾¶
朱羽生將五千人襲信都高敖曹不暇擐甲將十¶
<pb:KR2c0001_SBCK_022-86b>¶
餘&KR0016;馳撃之乾在城中繩下五百人追救未及敖¶
曹已交兵羽生敗走敖曹馬矟絶丗左右無不一¶
當百時人比之項籍高歡屯壺關大王山六旬乃¶
引兵東出聲言討信都信都人皆懼高乾曰吾聞¶
高&KR0051;州雄略蓋丗其志不居人下且爾朱無道弑¶
君虐民正是英雄立功之㑹今日之來必有深謀¶
吾當輕馬迎之密參意㫖諸君勿懼也乃將十餘¶
&KR0016;與封隆之子子繪潜謁歡於&KR0493;口說歡曰爾朱¶
酷逆痛結人神凡曰有知莫不思奮明公威德素¶
著天下傾心&KR0002;兵以義立則屈彊之徒不足爲明¶
公敵矣鄙州雖小户口不減十萬榖秸之稅足濟¶
<pb:KR2c0001_SBCK_022-87a>¶
軍資願公熟思其計乾辭氣慷慨歡大恱與之同¶
帳寢&KR0004;河南太守趙郡李顯甫喜豪俠集諸李數¶
千家於殷州西山方五六十里居之顯甫卒子元¶
忠繼之家素富多出貸求利元忠悉焚契免責鄉¶
人甚敬之時盜賊蠭起清河有五百人西戍還經¶
趙郡以路梗共投元忠元忠遣奴爲導曰&KR0002;逢賊¶
但道李元忠遣如言賊皆舍避及葛榮起元忠帥¶
宗黨作壘以自保坐大槲樹下前後斬違命者凡¶
三百人賊至元忠輒撃却之葛榮曰我自中山至¶
此連爲趙李所破何以能成大事乃悉衆攻圍執¶
元忠以隨軍賊平就拜南趙郡太守好酒無政績¶
<pb:KR2c0001_SBCK_022-87b>¶
及爾朱兆殺敬宗元忠棄官歸謀舉兵討之㑹髙¶
歡東出元忠乗露車載素箏濁酒以奉迎歡聞其¶
酒容未即見之元忠下車獨坐酌酒擘脯食之謂¶
門者曰本言公招延雋傑今聞國士到門不吐哺¶
輟洗其人可知還吾刺勿通也門者以告歡遽見¶
之引入觴再行元忠車上取箏鼓之長歌慷慨歌¶
闋謂歡曰天下形勢可見明公猶事爾朱邪歡曰¶
冨貴皆因彼所致安敢不盡節元忠曰非英雄也¶
髙乾邕兄弟來未時乾已見歡歡紿之曰從叔輩¶
麤何肯來元忠曰雖麤竝解事歡曰趙郡醉矣使¶
人扶出元忠不肯起孫騰進曰此君天遣來不可¶
<pb:KR2c0001_SBCK_022-88a>¶
違也歡乃復留與語元忠慷慨流涕歡亦悲不自¶
勝元忠因進䇿曰殷州小無糧仗不足以濟大事¶
&KR0002;向冀州高乾邕兄弟必爲明公主人殷州便以¶
賜委冀殷既合滄瀛幽定自然弭服唯劉誕黠胡¶
或當乖拒然非明公之敵歡急握元忠手而謝焉¶
歡至山東約勒士卒絲毫之物不聽侵犯每過麥¶
地歡輒步牽馬逺近聞之皆稱高儀同將兵整肅¶
益歸心焉歡求糧於相州刺史劉誕誕不與有車¶
營租米歡掠取之進至信都封隆之高乾等開門¶
納之高敖曹時在外略地聞之以乾爲婦人遺以¶
布裙歡使世子澄以子孫禮見之敖曹乃與俱來¶
<pb:KR2c0001_SBCK_022-88b>¶
　癸酉魏封長廣王曄爲東海王以青州刺史魯¶
郡王肅爲太師淮陽王欣爲太傅爾朱丗隆爲太¶
保長孫稚爲太尉趙郡王諶爲司空徐州刺史爾¶
朱仲逺雍州刺史爾朱天光並為大將軍并州刺¶
史爾朱兆爲天柱大將軍賜高歡爵勃海王徴使¶
入朝長孫稚固辭太傅乃以爲驃&KR0016;大將軍開府¶
儀同三司爾朱兆辭天柱曰此叔父所終之官我¶
何敢受固辭不拜尋加都督十州諸軍事丗襲并¶
州刺史髙歡辭不就徴爾朱仲逺徙鎮大梁復加¶
充州刺史爾朱丗隆之&KR0004;爲僕射也畏爾朱榮之¶
威嚴深自刻厲留心几案應接賔客有開敏之名¶
<pb:KR2c0001_SBCK_022-89a>¶
及榮死無所顧憚爲尚書令家居視事坐符臺省¶
事無大小不先白丗隆有司不敢行使尚書郎宋¶
遊道邢昕在其聽事東西别坐受納辭訟稱命施¶
行公爲貪滛生殺自恣及欲収軍士之意汎加階¶
級皆爲將軍無復貟限自是勲賞之官大致猥濫¶
人不復貴是時天光專制關右兆奄有幷汾仲逺¶
擅命徐兖丗隆居中用事競爲貪暴而仲逺尤甚¶
所部冨室大族多誣以謀反籍沒其婦女財物入¶
私家投其男子於河如是者不可勝數自滎陽以¶
東租稅悉入其軍不送洛陽東南州郡自牧守以¶
下至士民畏仲逺如豺狼由是四方之人皆惡爾¶
<pb:KR2c0001_SBCK_022-89b>¶
朱氏而憚其彊莫敢違也　己丑魏以涇州刺史¶
賀拔岳爲岐州刺史渭州刺史侯莫陳恱爲秦州¶
刺史並加儀同三司　魏使大都督侯淵驃&KR0016;大¶
將軍代人叱列延慶討劉靈助至固城淵畏其衆¶
欲引兵西入據關拒險以待其變延慶曰靈助庸¶
人假妖術以惑衆大兵一臨彼皆恃其符厭豈肯¶
戮力致死與吾爭勝負哉不如出營城外詐言西¶
歸靈助聞之必自寛縱然後潜軍撃之往則成擒¶
矣淵從之出頓城西聲云欲還丙申簡精&KR0016;一千¶
夜發直抵靈助壘靈助戰敗斬之傳首洛陽&KR0004;靈¶
助起兵自占勝負曰三月之末我必入定州爾朱¶
<pb:KR2c0001_SBCK_022-90a>¶
氏不乆當滅及靈助首函入定州果以是月之末¶
　夏四月癸丑魏以高歡爲大都督東道大行臺¶
冀州刺史　丙寅魏以侍中驃&KR0016;大將軍爾朱彦¶
伯爲司徒　魏高歡將起兵討爾朱氏鎮南大將¶
軍斛律金軍主善無庫狄干與歡妻弟婁昭妻之¶
姊夫段榮皆勸成之歡乃詐爲書稱爾朱兆將以¶
六鎮人配契胡爲部曲衆皆憂懼又爲并州符徵¶
兵討步落稽發萬人將遣之孫騰與都督尉景爲¶
請留五日如此者再歡親送之郊雪涕執别衆皆¶
號慟聲震郊野歡乃諭之曰與爾俱爲失郷客義¶
同一家不意在上徵發乃爾今直西向已當死後¶
<pb:KR2c0001_SBCK_022-90b>¶
軍期又當死配國人又當死奈何衆曰唯有反耳¶
歡曰反乃急計然當推一人爲主誰可者衆共推¶
歡歡曰爾郷里難制不見葛榮乎雖有百萬之衆¶
曽無灋度終自敗滅今以吾爲主當與前異毋得¶
陵漢人犯軍令生死任吾則可不然不能爲天下¶
笑衆皆頓顙曰死生唯命歡乃椎牛饗士庚申起¶
兵於信都亦未敢顯言叛爾朱氏也㑹李元忠舉¶
兵逼殷州歡令高乾帥衆救之乾輕&KR0016;入見刺史¶
爾朱羽生與指畫軍計羽生與乾俱出因擒斬之¶
持羽生首謁歡歡撫膺曰今日反決矣乃以元忠¶
爲殷州刺史鎮廣阿歡於是抗表罪狀爾朱氏爾¶
<pb:KR2c0001_SBCK_022-91a>¶
朱丗隆匿之不通　魏楊播及弟椿津皆有名德¶
播剛毅椿津謙恭家丗孝犮緦服同爨男女百口¶
人無間言椿津皆至三公一門七郡太守三十二¶
州刺史敬宗之誅爾朱榮也播子侃預其謀城陽¶
三徽李彧皆其姻戚也爾朱兆入洛侃逃歸華隂¶
爾朱天光使侃婦父韋義逺招之與盟許貰其罪¶
侃曰彼雖食言死者不過一人猶冀全百口乃出¶
應之天光殺之時椿致仕與其子昱在華隂椿弟¶
冀州刺史順司空津順子東雍州刺史辯正平太¶
守仲宣皆在洛秋七月爾朱丗隆誣奏楊氏謀反¶
請收治之魏主不許丗隆苦請帝不得已命有司¶
<pb:KR2c0001_SBCK_022-91b>¶
檢案以聞壬申夜丗隆遣兵圍津第天光亦遣兵¶
掩椿家於華隂東西之族無少長者殺之籍沒其¶
家丗隆奏云楊氏實反與収兵相拒皆已格殺帝¶
惋悵乆之不言而已朝野聞之無不痛憤津子逸¶
爲光州刺史爾朱仲逺遣使就殺之唯津子愔於¶
被收時適出在外逃匿獲免往見高歡於信都泣¶
訢家禍因爲言討爾朱氏之䇿歡甚重之即署行¶
臺郎中　丙戌魏司徒爾朱彦伯以旱遜位戊子¶
以彦伯爲侍中開府儀同三司彦伯於兄弟中差¶
無過惡爾朱丗隆固讓太保魏主特置儀同三師¶
之官位次上公之下庚寅以丗隆爲之斛斯椿譖¶
<pb:KR2c0001_SBCK_022-92a>¶
朱瑞於丗隆丗隆殺之　魏爾朱仲逺度律等聞¶
高歡起兵恃其彊不以爲慮獨爾朱丗隆憂之爾¶
朱兆將步&KR0016;二萬出井陘趣殷州李元忠棄城犇¶
信都八月丙午爾朱仲逺度律將兵討高歡九月¶
己卯魏以仲逺爲太宰庚辰以爾朱天光爲大司¶
馬　孫騰說高歡曰今朝廷隔絶號令無所稟不¶
權有所立則衆將沮散歡疑之騰再三固請乃立¶
勃海太守元朗爲帝朗融之子也冬十月壬寅朗¶
即位於信都城西改元中興以歡爲侍中丞相都¶
督中外諸軍大將軍録尚書事大行臺高乾爲侍¶
中司空高敖曹爲驃&KR0016;大將軍儀同三司冀州刺¶
<pb:KR2c0001_SBCK_022-92b>¶
史孫騰爲尚書左僕射河北行臺魏蘭根爲右僕¶
射己酉爾朱仲逺度律與驃&KR0016;大將軍斛斯椿車¶
&KR0016;大將軍儀同三司賀拔勝車&KR0016;大將軍賈顯智¶
軍於陽平顯智名智以字行顯度之弟也爾朱兆¶
出井陘軍于廣阿衆號十萬高歡縱反間云丗隆¶
兄弟謀殺兆復云兆與歡同謀殺仲逺等由是迭¶
相猜貳徘徊不進仲逺等屢使斛斯椿賀拔勝往¶
諭兆兆帥輕&KR0016;三百來就仲逺同坐幕下意色不¶
平手舞馬鞭長嘯凝望疑仲逺等有變遂趨出馳¶
還仲逺遣椿勝等追曉說之兆執椿勝還營仲逺¶
度律大懼引兵南遁兆數勝罪將斬之曰爾殺衛¶
<pb:KR2c0001_SBCK_022-93a>¶
可孤罪一也天柱薨爾不與丗隆等俱來而東征¶
仲逺罪二也我欲殺爾乆矣今復何言勝曰可孤¶
爲國巨患勝父子誅之其功不小反以爲罪乎天¶
柱被戮以君誅臣勝寧負王不負朝廷今日之事¶
生死在王但寇賊密邇骨肉&KR0799;隙自古及今未有¶
如是而不亡者勝不憚死恐王失䇿兆乃捨之高¶
歡將與兆戰而畏其衆彊以問親信都督叚韶韶¶
曰所謂衆者得衆人之死所謂彊者得天下之心¶
爾朱氏上弑天子中屠公卿下暴百姓王以順討¶
逆如湯沃雪何衆彊之有歡曰雖然吾以小敵大¶
恐無天命不能濟也韶曰韶聞小能敵大小道大¶
<pb:KR2c0001_SBCK_022-93b>¶
滛皇天無親唯德是輔爾朱氏外亂天下内失英¶
雄心智者不爲謀勇者不爲鬬人心已去天意安¶
有不從者哉韶榮之子也辛亥歡大破兆於廣阿¶
俘其甲卒五千餘人　十一月庚辰魏高歡引兵¶
攻鄴相州刺史劉誕嬰城固守¶
四年春正月魏高歡攻鄴爲地道施柱而焚之城¶
䧟入地壬午拔鄴擒劉誕以楊愔爲行臺右丞時¶
軍國多事文檄教令皆出於愔及開府諮議參軍¶
崔㥄㥄逞之五丗孫也　二月辛亥魏安定王追¶
謚敬宗曰武懷皇帝甲子以高歡爲丞相柱國大¶
將軍太師三月丙寅以高澄爲驃&KR0016;大將軍丁丑¶
<pb:KR2c0001_SBCK_022-94a>¶
安定王帥百官入居於鄴爾朱兆與爾朱爲隆等¶
互相猜阻丗隆卑辭厚禮諭兆欲使之赴洛唯其¶
所欲又請節閔帝納兆女爲后兆乃恱并與天光¶
度律更立誓約復相親睦斛斯椿隂謂賀拔勝曰¶
天下皆怨毒爾朱而吾等爲之用亡無日矣不如¶
圖之勝曰天光與兆各據一方欲盡去之甚難去¶
之不盡必爲後患柰何椿曰此易致耳乃說丗隆¶
追天光等赴洛共討高歡丗隆屢徵天光天光不¶
至使椿自往邀之曰髙歡作亂非王不能定豈可¶
坐視宗族夷滅邪天光不得已將東出問䇿於雍¶
州刺史賀拔岳岳曰王家跨據三方士馬殷盛高¶
<pb:KR2c0001_SBCK_022-94b>¶
歡烏合之衆豈能爲敵但能同心戮力往無不捷¶
若骨肉相疑則圖存之不暇安能制人如下官所¶
見莫若且鎮關中以固根本分遣銳師與衆軍合¶
勢進可以克敵退可以自全天光不從閏月壬寅¶
天光自長安兆自晉陽度律自洛陽仲逺自東郡¶
皆㑹於鄴衆號二十萬夾洹水而軍節閔帝以長¶
孫稚爲大行臺揔督之高歡令吏部尚書封隆之¶
守鄴癸丑出頓紫陌大都督高敖曹將郷里部曲¶
王桃湯等三千人以從歡曰高都督所將皆漢兵¶
恐不足集事欲割鮮卑兵千餘人相雜用之何如¶
敖曹曰敖曹所將練習已乆前後格鬬不減鮮卑¶
<pb:KR2c0001_SBCK_022-95a>¶
今&KR0002;雜之情不相洽勝則爭功退則推罪不煩更¶
配也庚申爾朱兆帥輕&KR0016;三千夜襲鄴城叩西門¶
不克而退壬戌歡將戰馬不滿二千步兵不滿三¶
萬衆寡不敵乃於韓陵爲圓陳連繋牛&KR0016;以塞歸¶
道於是將士皆有死志兆望見歡遥責歡以叛已¶
歡曰本所以戮力者共輔帝室今天子何在兆曰¶
永安枉害天柱我報讎耳歡曰我昔親聞天柱訃¶
汝在户前立豈得言不反邪且以君殺臣何報之¶
有今日義絶矣遂戰歡將中軍高敖曹將左軍歡¶
從父弟岳將右軍歡戰不利兆等乗之岳以五百¶
&KR0016;衝其前别將斛律敦收散卒躡其後敖曹以千¶
<pb:KR2c0001_SBCK_022-95b>¶
&KR0016;自栗園出横撃之兆等大敗賀拔勝與徐州刺¶
史杜德於陳降歡兆對慕容紹宗撫膺曰不用公¶
言以至於此欲輕&KR0016;西走紹宗反旗鳴角收散卒¶
成軍而去兆還&KR0051;陽仲逺犇東郡爾朱彦伯聞度¶
律等敗欲自將兵守河橋丗隆不從度律天光將¶
之洛陽大都督斛斯椿謂都督賈顯度賈顯智曰¶
今不先報爾朱氏吾屬死無類矣乃夜於桑下盟¶
約倍道先還丗隆使其外兵參軍陽叔淵單&KR0016;馳¶
赴北中簡閱敗衆以次内之椿至不得入城乃詭¶
說叔淵曰天光部下皆是西人聞欲大掠洛邑遷¶
都長安宜先内我以爲之僃叔淵信之夏四月甲¶
<pb:KR2c0001_SBCK_022-96a>¶
子朔椿等入據河橋盡殺爾朱氏之黨度律天光¶
欲攻之㑹大雨晝夜不止士馬疲頓弓矢不可施¶
遂西走至灅波津爲人所擒送於椿所椿使行臺¶
長孫稚詣洛陽奏狀别使賈顯智張歡帥&KR0016;掩襲¶
丗隆執之彦伯時在禁直長孫稚於神虎門啓陳¶
高歡義功既振請誅爾朱氏節閔帝使舍人郭崇¶
報彦伯彦伯狼狽走出爲人所執與丗隆俱斬於¶
閶闔門外送其首并度律天光於高歡節閔帝使¶
中書舍人盧辯勞歡於鄴歡使之見安定王辯抗¶
辭不從歡不能奪乃捨之辯同之兄子也爾朱天¶
光之東下也留其弟顯壽鎮長安召泰州刺史侯¶
<pb:KR2c0001_SBCK_022-96b>¶
莫陳恱欲與之俱東賀拔岳知天光必敗欲留恱¶
共圖顯壽以應高歡計未有所出宇文泰謂岳曰¶
今天光尚近恱未必有貳心&KR0002;以此告之恐其驚¶
懼然恱雖爲主將不能制物&KR0002;先說其衆必人有¶
留心恱進失爾朱之期退恐人情變動乗此說恱¶
事無不遂岳大喜即令泰入恱軍說之恱遂與岳¶
共襲長安泰帥輕&KR0016;爲前驅顯壽棄城走追至華¶
隂擒之歡以岳爲關西大行臺岳以泰爲行臺左¶
丞領府司馬事無巨細皆委之辛巳安定王至邙¶
山高歡以安定王踈逺使僕射魏蘭根慰諭洛邑¶
且觀節閔帝之爲人欲復奉之蘭根以帝神采高¶
<pb:KR2c0001_SBCK_022-97a>¶
明恐於後難制與高乾兄弟及黄門侍郎崔㥄共¶
勸歡廢之歡集百官問所宜立莫有應者太僕代¶
人綦母儁盛稱節閔帝賢明宜主社稷歡欣然是¶
之㥄作色曰&KR0002;言賢明自可待我高王徐登大位¶
廣陵既爲逆胡所立何得猶爲天子&KR0002;從儁言王¶
師何名義舉歡遂幽節閔帝於崇訓佛寺歡入洛¶
陽斛斯椿謂賀拔勝曰今天下事在吾與君耳&KR0002;¶
不先制人將爲人所制高歡初至圖之不難勝曰¶
彼有功於時害之不祥比數夜與歡同宿具序往¶
昔之懷兼荷兄恩意甚多何苦憚之椿乃止歡以¶
汝南王恱高祖之子召欲立之聞其狂暴無常乃¶
<pb:KR2c0001_SBCK_022-97b>¶
止時諸王多逃匿尚書左僕射平陽王脩懷之子¶
也匿於田舍歡欲立之使斛斯椿求之椿見脩所¶
親貟外散&KR0016;侍郎太原王思政問王所在思政曰¶
須知問意椿曰欲立爲天子思政乃言之椿從思¶
政見脩脩色變謂思政曰得無賣我邪曰不也曰¶
敢保之乎曰變態百端何可保也椿馳報歡歡遣¶
四百&KR0016;迎脩入氊帳陳誠泣下霑&KR0109;脩讓以寡德¶
歡再拜脩亦拜歡出僃服御進湯沐達夜嚴警昧¶
爽文武執鞭以朝使斛斯椿奉勸進表椿入帷門¶
罄折延首而不敢前脩令思政取表視之曰便不¶
得不稱朕矣乃爲安定王作詔䇿而禪位焉戊子¶
<pb:KR2c0001_SBCK_022-98a>¶
孝武帝即位於東郭之外用代都舊制以黒氊蒙¶
七人歡居其一帝於氊上西向拜天畢入御太極¶
殿羣臣朝賀升閶闔門大赦改元太昌以高歡爲¶
大丞相天柱大將軍太師丗襲定州刺史庚寅加¶
高澄侍中開府儀同三司初歡起兵信都爾朱丗¶
隆知司馬子如與歡有舊自侍中驃&KR0016;大將軍出¶
爲南岐州刺史歡入洛召子如爲大行臺尚書朝¶
夕左右參知軍國廣州刺史廣寧韓賢素爲歡所¶
善歡入洛凡爾朱氏所除官爵例皆削奪唯賢如¶
故以前御史中尉樊子鵠兼尚書左僕射爲東南¶
道大行臺與徐州刺史杜德追爾朱仲逺仲逺已¶
<pb:KR2c0001_SBCK_022-98b>¶
出境遂攻元樹於譙丞相歡徵賀拔岳爲冀州刺¶
史岳畏歡欲單馬入朝行臺右丞薛孝通說岳曰¶
高王以數千鮮卑破爾朱百萬之衆誠亦難敵然¶
諸將或素居其上或與之等夷雖屈首從之勢非¶
獲已今或在京師或據州鎮高王除之則失人望¶
留之則爲腹心之疾且土萬人雖復敗走猶在并¶
州高王方内撫羣雄外抗勍敵安能去其巢穴與¶
公爭關中之地乎今關中豪俊皆屬心於公願效¶
其智力公以華山爲城黄河爲塹進可以兼山東¶
退可以封函谷柰何欲束手受制於人乎言未卒¶
岳執孝通手曰君言是也乃遜辭爲啓而不就徴¶
<pb:KR2c0001_SBCK_022-99a>¶
壬辰丞相歡還鄴送爾朱度律天光於洛陽斬之¶
　五月丙申魏主酖節閔帝於門下外省詔百司¶
㑹喪葬用殊禮以沛郡王欣爲太師趙郡王諶爲¶
太保南陽王寶炬爲太尉長孫稚爲太傅寶炬愉¶
之子也丞相歡固辭天柱大將軍戊戌許之己酉¶
清河王亶爲司徒侍中河南高隆之本徐氏養子¶
丞相歡命以爲弟恃歡勢驕狎公卿南陽王寶炬¶
敺之曰鎮兵何敢爾魏主以歡故六月丁卯黜寶¶
炬爲驃&KR0016;大將軍歸第　魏主避廣平武穆王之¶
諱改謚武懷皇帝曰孝莊皇廟號敬宗　秋七月¶
庚子魏復以南陽王寶炬爲太尉　壬寅魏丞相¶
<pb:KR2c0001_SBCK_022-99b>¶
歡引兵入&KR0493;口大都督庫狄干入井陘撃爾朱兆¶
庚戌魏主使驃&KR0016;大將軍儀同三司高隆之帥步¶
&KR0016;十萬㑹丞相歡於太原因以隆之爲丞相軍司¶
歡軍於武鄉爾朱兆大掠晉陽北走秀容幷州平¶
歡以晉陽四塞乃建大丞相府而居之　冬十一¶
月甲辰魏殺安定王朗東海王曄己酉以汝南王¶
恱爲侍中大司馬　魏主以汝南王恱屬近地尊¶
丁亥殺之　十二月魏主納丞相歡女爲后命太¶
常卿李元忠納幣於晉陽歡與之宴論及舊事元¶
忠曰昔日建義轟轟大樂比來寂寥無人問歡撫¶
掌&KR0015;曰此人逼我起兵元忠戲曰&KR0002;不與侍中當¶
<pb:KR2c0001_SBCK_022-100a>¶
更求建義處歡曰建義不慮無止畏如此老翁不¶
可遇耳元忠曰止爲此翁難遇所以不去因捋歡¶
須大&KR0015;歡悉其雅意深重之爾朱兆既至秀容分¶
兵守隘出入冦掠魏丞相歡揚聲討之師出復止¶
者數四兆意怠歡揣其嵗首當宴㑹遣都督竇泰¶
以精&KR0016;馳之一日一夜行三百里歡以大軍繼之¶
五年春正月魏竇泰奄至爾朱兆庭軍人因宴休¶
惰忽見泰軍驚走追破之於赤谼嶺衆並降散兆¶
逃於窮山命左右西河張亮及蒼頭陳山提斬已¶
首以降皆不忍兆乃殺所乗白馬自縊於樹歡親¶
臨厚葬之慕容紹宗攜爾朱榮妻子及兆餘衆詣¶
<pb:KR2c0001_SBCK_022-100b>¶
歡降歡以義故待之甚厚¶
通鑑紀事本末卷第二十二¶
<pb:KR2c0001_SBCK_022-101a>¶
